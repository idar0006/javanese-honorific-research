sentence,label
"Tradhisi sebaran apem Ya Qowiyu ing Lapangan Klampeyan, Kecamatan Jatinom, Klaten, ora bisa ucul saka critane Ki Ageng Gribig.",0
"Ya Qowiyu maune diadani kanggo ngelingi Ki Ageng Gribig, yaiku salah siji ulama jaman pamarentahane Sultan Agung Hanyokrokusumo.",0
"Ki Ageng Gribig mulang agama Islam ing dhaerah Jatinom, Klaten.",0
"Dene tradhisi Ya Qowiyu ngandhut piwulang lan makna kang jero, salah sijine ngajak saben wong padha nyenyuwun lan njaluk pangapuraning Gusti Kang Maha Kuwasa.",0
"Miturut critane, mula bukane tradhisi Ya Qowiyu nalika Ki Ageng Gribig kondur saka nindakake ibadah kaji.",0
"Satekane Jatinom, Ki Ageng Gribig banjur ngedum oleh-oleh arupa panganan marang para santrine.",0
"Jalaran ora nyukupi, Ki Ageng Gribig banjur njaluk tulung kulawargane supaya gawe panganan maneh supaya bisa didum marang wong akeh, kang sabanjure dijenengi apem.",0
Jeneng panganan kuwi asale saka tembung affun kang ateges pangapuran.,0
"Sekretaris Umum lan Narasumber Pengelola Pelestari Peninggalan Kyahi Ageng Gribig (P3KAG), Mohammad Daryanta, mratelakake prastawa Ki Ageng Gribig kondur saka ibadah kaji iku kira-kira Jumat Paing, 17 Sapar 1541 utawa 1619 Masehi.",0
"“Iki adhedhasar sengkalan lamba kang unine ratu suci tataning jagat,” ujare Daryanta, sawetara wektu kapungkur.",0
Tradhisi Ya Qowiyu kang kebak piwulang iku banjur diuri-uri dening para santri lan ngrembaka nganti saiki.,0
"Saben taun, ewunan nganti atusan ewu wong padha njujug tlatah Jatinom saprelu melu ngregengake tradhisi Ya Qowiyu.",0
"Dene taun iki, adicara nyebar apem Ya Qawiyu bakal dileksanakake ing Lapangan Klampeyan, Jatinom, Klaten, Jumat (16/9/2022) awan utawa sabubare Salat Jumat.",0
"Sasuwene ana Covid-19 rong taun kepungkur, tradhisi sebar apem Ya Qowiyu sawetara dileksanakake tanpa ana uyuk-uyukan rebutan apem.",0
"Taun iki, satengahing sasi September mengko, sebar apem bakal diadani maneh kaya adate.",0
Apem bakal disebar saka ndhuwur panggung sarta menara ing Lapangan Klampeyan.,0
"Sebaran apem iki dileksanakake maneh amarga Covid-19 wis rada mendha, sisan kanggo ngelingi Ki Ageng Gribig.",0
"“Insyaallah bakal diadani maneh [sebaran apem]. Kabeh tetep dilakoni kanthi netepi protokol kesehatan,” ujare Camat Jatinom, Wahyuni Sri Rahayu, sawetara wektu kapungkur.",0
Bathik iku budaya asli Indonesia kang wus diakoni donya.,0
Bathik Indonesia uga wus ditetepake dening Unesco minangka warisan kabudayan asli Indonesia.,0
"Telung kutha kang kondhang gawe bathik yaiku Pekalongan, Solo, lan Jogja.",0
"Nanging manawa gelem nggoleki, bathik uga bisa ditemokake ing saperangan dhaerah ing Jawa Tengah.",0
"Salah sijine dhaerah sing gawe bathik yaiku Kecamatan Tirtomoyo, Kabupaten Wonogiri.",0
"Dhaerah kang gawe bathik Wonogiren ing Kecamatan Tirtomoyo iku sumebar ing limang desa yaiku Desa Tirtomoyo, Dlepih, Banyakprodo, Bedingin, lan Ngargoyoso.",0
Bathik Wonogiren tradhisi Tirtomoyo isih ana sesambungane karo bathik keraton kang ana ing Solo.,0
"Jroning skripsi kanthi irah-irahan Kajian Batik Wonogiren Tradisi Tirtomoyo dengan Pendekatan Estetika Timur kang ditulis Dwi Widyantoro taun 2013, bathik Wonogiren tradhisi Tirtomoyo kondhang diarani bathik tulis Wonogiren kang wus ana kawit taun 1910 nalika para abdi dalem Kraton Mangkunegaran Solo kajibah ing dhaerah Tirtomoyo Wonogiri.",0
Bathik Wonogiren ing Tirtomoyo iku bathik Wonogiren asli.,0
"Jeneng bathik Wonogiren asale saka seniwati bathik Pura Mangkunegaran, Kanjeng Wonogiren utawa Raden Ayu Handayaningrat, garwane Bupati Wonogiri (jaman prakemerdekaan RI).",0
Kanjeng Wonogiren mulang seni bathik marang warga Tirtomoyo taun 1910-an.,0
Kanjeng Wonogiren uga ngajari tata cara mbathik saka pawitan nganti babaran.,0
"Jeneng bathik Wonogiren sansaya kondhang sawuse digiyarake Bu Tien Soeharto, garwane Presiden Soeharto kang asline uga saka Wonogiri.",0
Bu Tien Soeharto nyandhang busana bathik Wonogiren saben dina.,0
Mula bathik Wonogiren banjur dadi salah siji bathik kang disenengi masarakat.,0
Bathik Wonogiren mligine ana remukan jroning gambare.,0
Remukan ing bathik Wonogiren kuwi nganti saiki tetep dijaga lan ndadekake bathik Wonogiren mirunggan.,0
"Bathik Wonogiren tradhisi Tirtomoyo meh padha karo bathik ing Pura Mangkunegaran, utamane gambare.",0
"Sing mbedakake, carane gawe.",0
Bathik Wonogiren lan bathik Pura Mangkunegaran sarta Keraton Solo kang mbedakake yaiku carane gawe kanthi teknik wonogiren (remukan).,0
"Bathik Wonogiren tradhisi Tirtomoyo uga ngandhut sipat alus, lembut, lan nggunakake warna-warna enom, yaiku soga soklat semu kuning sing ameh padha karo bathik Pura Mangkunegaran.",0
"Wiwit mbiyen, bathik Wonogiren tradhisi Tirtomoyo ngandhut gambar-gambar tradhisi.",0
"Gambar-gambar iku antarane manyar sewu, ratu ratih, sida drajat, surya suwita, sida asih, tirta tedja kusuma, simbar, wahyu temurun, dan sida mulya.",0
"Saliyane gambar tradhisi, bathik Wonogiren tradhisi Tirtomoyo uga ana gambar asil kreasi anyar kang trep karo kahanan alam, sosial, lan budaya ing saindenge Wonogiri.",0
"Gambar kreasi anyar kuwi antarane gajahan, satriya manah, kupu konket, urang, lan alas-alasan.",0
"Dene ing dhaerah Klaten, payung bathik gaweyane warga Dukuh Pendem, Desa Jarum, Kecamatan Bayat bisa tekan pasar Asia nganti Amerika Serikat.",0
"Warga kang ngrembakake payung bathik kuwi, yaiku Sularto, 42, utawa sing diparabi Jeprik.",0
"Kanggo ngoyak pesenan payung bathik, Jeprik nganti ngingu pegawe 40 wong.",0
Enem wong gawe payung bathik ing omahe Jeprik.,0
Dene liyane nggarap saka omahe dhewe-dhewe.,0
"Sesasi wingi, Jeprik entuk pesenan nganti 1.000 payung bathik.",0
"Ora beda karo bathik tulis umume, carane mbathik payung uga nggunakake canthing.",0
"Mung wae, warna sing digunakake yaiku cet.",0
"Maneka warna gambar bathik dioleske ing payung, wiwit saka gambar bathik klasik nganti kontemporer.",0
"Upamane gambar tiga negeri sarta motif klasik kayata kawung, sekar jagad, truntum, lan sapanunggalane.",0
“Aku mung nuruti panjalukane sing pesen.,0
Saiki lagi padha gandrung gambar bathik kanthi warna sing ngejreng kaya [gambar] tiga negeri.,0
"Pasar nagara manca malah luwih seneng lawasan,” ujare Jeprik, Rebo (28/9/2022).",0
"Tukang bathik, Wiji Lestari, 46, ngakoni mbathik payung luwih angel tinimbang mbathik kain.",0
"“Upamane nganti kleru, ngilangine repot lan angel.",0
"Mula nalika mbathik payung, aja nganti gambare kleru,” piterange.",0
Wong kang duwe pusaka umume wus mudeng wigatine njamas pusaka.,0
Apamaneh manawa ngepasake wektune ing Sasi Sura kang dipracaya kebak berkahing Gusti.,0
"Mula kuwi, akeh tukang jamas pusaka banjur kebak pesenan ing Sasi Sura.",0
"Salah sijine yaiku tukang jamas pusaka ing Ponorogo, Gondo Puspito.",0
"Warga Kelurahan Paju, Kecamatan/Kabupaten Ponorogo, Jawa Timur, iku mratelakake sajroning Sasi Sura wus nama pesenan jamasan kurang luwih 200 wilah pusaka.",0
"“Manawa sasi-sasi liyane, ya paling banter [njamas] lima nganti 10 pusaka.",0
"Kosokbaline, manawa Sura bisa nganti atusan wilah [pusaka],” ujare Gondo nalika ditemoni Solopos.com ing daleme, Kemis (5/8/2022).",0
"Tata cara njamas pusaka, jarene Gondo, bisa mangan wektu telung dina nganti limang dina gumantung abot-entenge teyeng ing wilah.",0
"Saliyane kuwi, ana tata cara liya sing ora mung awates ngumbah utawa ngresiki pusaka.",0
Ana donga-donga mligi kang disuwun kanggo ngresiki njeron pusaka.,0
Gondo njlentrehake tata cara njamas pusaka iku diwiwiti kanthi cara nyopot wilah saka wadahe.,0
Sabanjure dikum banyu kang wus dicampur kembang telon.,0
"Kembang telon kuwi dadi simbol ruh, jiwa, lan badan.",0
"Saliyane iku, nuduhake anane telung materi yaiku wesi, waja, lan pamor jroning wilah.",0
"Sawuse dikum banyu kembang telon, pusaka banjur dikum maneh nanging nganggo fermentasi banyu degan.",0
Tujuwane kanggo nglorot teyeng-teyeng sing maune nemplek ing pusaka kuwi.,0
"“Umume banyu fermentasi kuwi nganggo campuran banyu degan lan jeruk nipis utawa woh pace,” ujare.",0
"Miturut Gondo, anggone ngekum pusaka kuwi bisa mangan wektu sedina wutuh nganti telung dina, gumantung teyenge.",0
Sawuse iku banjur diputihke nganggo Arsenic Trioxide 99% /As2O3.,0
"Mula kuwi, pamor utawa motif ing pusaka iku bakal cemlorot maneh.",0
"Sawuse pamore metu, pusaka banjur diborehi lenga.",0
Gondo ngarani opahe njamas pusaka gumantung gedhe-cilike pusaka lan panjaluke sing duwe pusaka.,0
Nanging rata-rata opahe sakgarapan njamas pusaka Rp30.000 nganti luwih saka Rp100.000.,0
"“Opahe beda-beda, nanging aku ya ora saklek.",0
"Ana sing sak pusaka wae [bayarane] nganti atusan ewu,” piterange.",0
"Gondo wus suwe nggiluti katrampilan dadi tukang jamas pusaka, udakara wus 22 taun.",0
"Ora mung awates njamas pusaka, Gondo uga dadi pewarang lan meranggi (tukang gawe warangka pusaka).",0
"Mula kuwi, Gondo ngrumangsani kudu bisa njamas pusaka.",0
Tujuwane supaya pusaka bisa resik njaba njerone.,0
"“Sadurunge lan sawuse digawekake warangka, pusaka iku kudu dijamas,”ujare Gondo.",0
"Kodim 0274/Boyolali, Selasa (9/8/2022) kepungkur, ngadani adicara Merti Bangsa.",0
"Atusan wong padha melu nyengkuyung dicara iki, kayata saka anggota Kodim, Polres Boyolali, lan warga masarakat liyane.",0
"Dandim 0724/Boyolali, Letkol (Arm) Ronald Siwabessy, mratelakake Merti Bangsa dileksanakake ing saperangan panggonan kayata Alun-alun Kidul Boyolali lan Taman Makam Pahlawan Ratna Negara Boyolali.",0
"“Adicara Merti Bangsa iki awujud kegiyatan resik-resik patung Soekarno, patung Jenderal Sudirman, patung Jenderal Ahmad Yani, lan resik-resik Taman Makam Pahlawan,” ujare Dandim ing Alun-alun Kidul Boyolali.",0
"Miturut Dandim, adicara Merti Bangsa digagas awit rasa prihatine marang kahanan ing jaman globalisasi iki.",0
Akeh kawula mudha kang wus padha nglalekake yasane para pahlawan.,0
"Kegiyatan iku uga dileksanakake kanggo mengeti Hari Ulang Tahun (HUT) kaping-77 Kemerdekaan RI kanthi irah-irahan Pulih Lebih Cepat, Bangkit Lebih Kuat.",0
"“Mulane aku sakanca nggagas adicara Merti Bangsa iki karepe supaya para kawula mudha padha eling lan ngrumangsani manawa uripe kita kabeh iki, nganti 77 taun iki bisa ngrasakake kamardikan ora liya amarga yasane para pahlawan kang wus ndhisiki kita kabeh,” ujare Dandim.",0
"Bupati Boyolali, M. Said Hidayat, kang liwat Alun-alun Kidul uga nyelakke mampir lan rembugan karo Dandim.",0
Bupati banjur nakokake tegese Merti Bangsa.,0
"“Dandim nerangake Merti Bangsa iku kegiyatan kanggo nuwuhake rasa resiking jiwa lan wusanane uga nuwuhake rasa tresna mring bangsa tanpa nglalekake yasane para pahlawan kang wus mujudake kamardikane Indonesia,” ujare Said.",0
Piyambake ngajab kegiyatan Merti Bangsa iki uga bisa nggugah rasa lan pamikirane para kawula mudha Boyolali manawa kamardikan iki ora bakal ana tanpa yasane para pahlawan bangsa.,0
"Pecut Samandiman ajeg ana saben pentas reyog ing ngendi wae, utamane ing dhaerah Ponorogo.",0
Pecut iki ana sesambungane karo Prabu Kelana Sewandana.,0
Pecut iku warnane campuran kuning lan abang.,0
Nanging saben pecut kang dibabar ing pentas wujude beda-beda.,0
Saperangan sumber nyebutake manawa pecut iku ngandhut crita bab Prabu Kelana Sewandana nggunakake pecut kuwi minangka pusaka.,0
Crita bab kuwi ajeg didadekake koreografi pentas reyog kaya sing dibabar nalika adicara Festival Reog.,0
"“Pecut Samandiman iku kaya pecut umume nanging ngandhut sipat kandhel kang ndadekake kakuwatan utawa duweni daya kang linuwih,” ujare sesepuh warok Ponorogo, Ahmad Tobroni utawa Mbah Tobron nalika ditemoni ing daleme, Senen (1/8/2022).",0
"Jaman semana, Prabu Kelana Sewandana saka kraton ing Ponorogo kesengsem marang Dewi Sanggalangit saka Kediri.",0
"Prabu Kelana Sewandana banjur ngutus Bujang Ganong menyang Kediri, nanging ora bisa kasil.",0
Mbah Tobron mratelakake pungkasane Prabu Kelana Sewandana banjur mara dhewe lan nandhangi kabeh dhewe.,0
Prabu Kelana Sewandana uga nggawa gaman pecut Samandiman sing sekti iku.,0
"Jalarane, Prabu Kelana Sewandana kapeksa perang tandhing karo Patih Kediri nalika merjuwangake tresnane marang Dewi Sanggalangit.",0
“Jalarane Patih Kediri uga nyimpen rasa tresna marang Dewi Sanggalangit.,0
"Wusanane, Patih Kediri teluk amarga Prabu Kelana Sewandana nggunakake gaman sekti pecut Samandiman iku,” piterange.",0
"Miturut Mbah Tobron, pecut Samandiman ngandhut daya kang linuwih.",0
"Pecut kuwi dawane udakara sakmeter, diselarasake karo kepriye carane wong nggawa pusaka.",0
"Saliyane kuwi, pecut iku warnane ana campuran abang lan kuning.",0
Pecute Prabu Kelana Sewandana iku uga nggegirisi lan dipracaya nalika digunakake bisa mecuti wong nganti ambyar.,0
"Upamane kanggo mecut kewan, uga bisa njalari kewan kuwi mati.",0
"“Nyabet gunung wae bisa nganti jugrug,” ujare Mbah Tobron.",0
"Pecut Samandiman iku, ujare Mbah Tobron, kayadene pusaka keris kang ora bisa gaco dipasrahake marang wong liya.",0
"Mula kuwi, Mbah Tobron krasa kuciwa nalika pecut kuwi malah diakoni duweke Kabupaten Kediri.",0
Kamangka pecut Samandiman kuwi asale saka Ponorogo minangka pusakane Prabu Kelana Sewandana.,0
“Kelana Sewandana perang tandhing karo Patih Kediri nggunakake pecut Samandiman.,0
"Padha, nalika Malaysia ngakoni reyog minangka budayane Malaysia,” ujare.",0
"Legenda Naga Baruklinting ana sesambungane karo Telaga Ngebel Ponorogo, Jawa Timur.",0
Telaga kang mapan ing sangisore Gunung Wilis iku jarake kurang luwih 30 kilometer saka punjering kutha Ponorogo.,0
Telaga kang dadi papan plesiran lan kerep dadi jujugane wisatawan saka dhearah ngendi-endi kuwi uga ngandhut crita kang dipracayani warga.,0
Pemerintah Kabupaten (Pemkab) Ponorogo uga ngedegake monumen Naga Baruklinting ing pojokan telaga.,0
Akeh warga kang banjur njupuk gambare ing panggonan kuwi.,0
Budayawan Ponorogo Gondo Puspito uga mracayani anane legenda kuwi.,0
"Sebab, ana salah sawijining kuburan kang dipracaya dening masarakat minangka mbahurekso utawa leluhur Desa Ngebel, Ponorogo, yaiku makam Nyi Latung lan petilasan Bale Batur.",0
Manggone sajroning Pasar Bale Batur.,0
"“Saliyane iku, uga ditemokake lesunge Nyi Latung kang wus dadi watu [fosil] ing dhaerah Kare, Madiun,” ujare Gondo nalika ditemoni ing daleme, Kelurahan Paju, Ponorogo, Setu (18/6/2022).",0
Gondo ngandharake mula bukane Telaga Ngebel saka sawijining legenda ngenani ula gedhe utawa naga kang malih wujud dadi bocah cilik.,0
"Nalika semana, warga desa lagi duwe gawe gedhen.",0
Banjur masarakat golek kewan tekan njero alas nganti sore nanging siji-sijia ora entuk kewan babar blas.,0
"“Amarga kesel, banjur padha leren ngaso.",0
"Salah sijine warga banjur nancepake parang utawa golok ing oyot wit,” piterange Gondo.",0
"Nanging sing ndadekake gumune warga, oyot wit iku ora ngetokake tlutuh nanging malah ngetokake getih.",0
Jebul kuwi getihe saka ula gedhe.,0
Para warga banjur golek cara supaya slamet banjur rame-rame mateni ula kuwi.,0
Gondo nyebutake papan panggonan iku banjur diarani Semampir dening warga Ngebel.,0
"Nganti saiki, pancen ana salah sijine wit sing dipracaya warga minangka papan panggonane ula gedhe iku lan dianggep wingit.",0
"Sebab, ing wit iku ana tilas sisik ula sing isih nemplek neng wit.",0
"“Ula gedhe sing dipateni mau ora diguwak nanging iwake digawa menyang desa banjur dimangsak,” ujare.",0
"Nalika duwe gawe gedhen, mara bocah cilik sing njaluk mangan.",0
"Rupane elek lan ora ana siji-sijia warga sing gelem menehi pangan kajaba salah sijining simbah, yaiku Nyi Latung.",0
Ndhek jaman semana pancen ana aturan kang diugemi masarakat Jawa.,0
Wong sing panguripane sarwa kurang ora nduwe hak melu nekani acarane wong duwe gawe.,0
Semono uga Nyi Latung kang nalika kuwi uga ora melu nekani acara iku.,0
“Bocah cilik kuwi banjur nitip pesen marang Nyi Latung.,0
"Manawa mengko ana swara warga bengak-bengok lan ana banyu sing mili, Nyi Latung supaya mlebu lesung lan nggawa centhong sega kanggo gantine satang prau,” piterange.",0
"Sabanjure, bocah cilik mau nekani papan panggonane wong-wong sing lagi duwe gawe mau banjur gawe sayembara kanthi nancepake biting.",0
"Sapa sing bisa njabut biting kuwi, tegese wus bisa nelukake bocah cilik mau.",0
"Manawa ora bisa, kanggo ijol dheweke bakale njaluk mangan.",0
Jebul wong-wong sing ana ing kono ora ana kang bisa njabut biting kuwi.,0
"Wusanane, bocah cilik mau njabut biting dhewe lan saka bolongan tilase biting temancep kuwi banjur ngethuk banyu.",0
Saya suwe ilining banyu sansaya gedhe.,0
"Jarene, iwak ula sing dimangsak mau uga malih dadi keong.",0
"“Ora let suwe, Nyi Latung krungu bengak-bengoke warga lan uga swara banjir bandang.",0
"Dheweke banjur kelingan pesene bocah cilik mau supaya langsung mlebu lesung lan nggawa centhong,” terange.",0
"Nyi Latung banjur kagawa ilining banyu tekan adoh banjur tekan sawijining panggonan, ana watu gedhe sing saiki diarani Bale Batur.",0
Gondo mratelakake ana saperangan crita kang ngrembaka ing masarakat amarga lesunge Nyi Latung ditemokake ing Kali Kare Madiun.,0
Bisa wae Nyi Latung wus tekan Kare banjur bali mulih menyang Ngebel.,0
"“Diarani Baruklinting amarga sisike muni klinthing-klinthing,” ujare.",0
"Saperangan wektu kapungkur ana adicara kang narik kawigatene wong akeh, yaiku adicara sayembara Putri Jawa Suriname 2022.",0
Acarane meh padha plek karo acara-acara kontes kecantikan liyane.,0
"Bedhane, acara iki kanggo milih kenya ayu kanthi pasarta mligi para wanita saka Suriname keturunan suku Jawa.",0
Adicara kuwi banjur dadi kembang lambene wong akeh lan kabeh padha kepingin weruh sapa kang wusanane dadi juwara utawa kapilih minangka kenya paling ayu sak-Suriname.,0
"Jroning poster sing nuduhake gambare 15 pasarta kang mlebu babak final, jeneng lan praenane pasarta narik kawigaten.",0
"Ing sisih ndhuwur poster adicara kuwi, ana tulisan basa Walanda kang unine “Met trots presenteren wij de 15 contestanten van Putri Jawa Suriname 2022.”",0
Kurang luwih ing basa Jawa tegese “Kanthi mongkog atine nepungake 15 kontestan Putri Jawa Suriname 2022.”,0
"Sangisore tulisan kuwi, ana gambare 15 kontestan.",0
"Disawang saka praenane, kabeh kontestan kuwi isih ketara Jawane.",0
Praupane kaya rupa-rupa wong Jawa kabeh.,0
Apa maneh nalika maca jeneng mburine.,0
Genah mambu-mambu jenenge wong Jawa.,0
Gambar para kontestan Putri Jawa Suriname 2022 kuwi kaperang dadi telung larik.,0
"Larik dhuwur dhewe diwiwiti saka Putri Angie Nahar, Putri Arantxa Amatredjo, Putri Ariel Soemopawiro, Putri Colleen Ngadino, lan Putri Elaine Sakrama.",0
"Larik tengah yaiku Putri Faith Kertokalio, Putri Genelva Kartodikoro, Putri Kimberly Wiraatmadja, Putri Leonie Katidjo, lan Putri Marlia Matsaleh.",0
"Dene larik ngisor dhewe yaiku Putri Priscilla Wirokarso, Putri Sacharell, Putri Sitie Kasdjo, Putri Trinity Sadam, lan Putri Xavierra Mangoendinomo.",0
"Jeneng-jeneng kaya Soemopawiro, Ngadino, Katidjo, Wirokarso, Kasdjo, Mangoendinomo, lan sapanunggalane kuwi jeneng-jeneng mligine wong Jawa.",0
Dene Suriname yaiku salah sijine nagara ing Amerika Selatan.,0
"Jaman mbiyen, akeh wong Jawa sing padha pindhah menyang kono.",0
Kayane acara milih Putri Jawa Suriname lagi sepisan iki diadani.,0
Jroning katrangan sing ana ing Facebook dijlentrehake saperangan sarat kanggo melu dadi calon ratu kecantikan saka acara kuwi.,0
"Sarate ora neka-neka, mligine kenya mudha, ayu sulistya ing warna, lan kuwat ing tekad, umure udakara 17 tahun nganti 25 taun.",0
Ora ana aturan mligi ngenani bab busana.,0
Para pasarta kepara dijaluk nuduhake jati dhirine dhewe apa anane lan nganggo busana sing kapenak dienggo.,0
"Sawuse kapilih 15 kontestan, Putri Jawa Suriname banjur nggelar adicara final, 30 Juli 2022.",0
"Jakiem Asmowidjojo, salah sijine pengurus organisasi Diaspora Jawa Suriname ing Walanda, mratelakake adicara Putri Jawa Suriname 2022 iku saliyane kanggo sayembara ratu kecantikan, uga dadi sarana nggiyarake budaya Jawa marang para pasarta lan uga warga masarakat.",0
"“Sing baku, uga bisa nambah rumakete Jawa lan Suriname.",0
"Saliyane kuwi, kanthi sarana adicara Diaspora Jawa Ngumpulke Balung Pisah, muga-muga bisa nggawa [budaya lan piwulang] Jawa dadi luwih cedhak marang wong Jawa ing Diaspora,” ujare Jakiem, nalika diwawancara Solopos.com, Rebo (13/7/2022).",0
"Beksan Krido Warok cukup kondang ing Ponorogo, Jawa Timur, amarga ajeg dipentaske bareng pentas Reyog.",0
"Beksan Krido Warok uga ngandhut sujarah lan kebak piwulang sajroning obahing awak, tangan, lan sakabehe.",0
"Nalika pengetan Hari Anak Nasional (HAN) sawetara wektu kapungkur, beksan Krido Warok dibabar dening 19.271 bocah saka saindenge Ponorogo.",0
"Pentas beksan iku banjur diganjar rekor donya saka Museum Rekor-Dunia Indonesia (MURI), Rebo (15/6/2022), ing Alun-alun Ponorogo.",0
"Saliyane kuwi, Bupati Ponorogo Sugiri Sancoko uga sengaja nepungake budaya marang bocah wiwit isih cilik.",0
"Budayawan Ponorogo, Gondo Puspito, mratelakake beksan Krido Warok diripta pisanan taun 1996.",0
"Rikala semana, bab beksan Krido Warok diputusi saka sarujuke para seniman ing Ponorogo.",0
"“Beksan iku banjur digawe buku lan dijenengi buku kuning,” ujare nalika ditemoni ing daleme, Kelurahan Paju, Ponorogo, Rebo.",0
Tujuwan beksan Krido Warok diripta jalaran durung ana jinising beksan kang nggambarake blegere warok.,0
"Saliyane kuwi, beksan iki digawe kanggo nggenepi adicara festival kesenian Reyog Ponorogo.",0
"“Dadi sakabehing polah nalika mbabar beksan iku nggambarake watake warok,” ujare.",0
Mula jroning beksan kuwi luwih akeh nggambarake seni bela diri utawa gladhen keprajuritan warok.,0
"Gondo ngarani bakune beksan kuwi yaiku adu gores utawa kempol, adu tangan, adu sirah utawa macanan, lan sara gampa.",0
Sara gampa iki nggambarake tradhisi masarakat Ponorogo kanthi cara padha-padha menet pundhak.,0
"“Geladhen keprajuritan warok iki sing didadekake beksan,” pratelane Gondo.",0
Saliyane kuwi isih ana sing apik maneh.,0
Gondo nyebutake ana saperangan gerakan kang nggunakake kolor sapi utawa diarani gamane warok.,0
"Kolor iku uga lumrah diarani usus-usus, wujude dawa lan warnane putih.",0
"“Bab kuwi ngemu teges dadi manungsa iku kudu sabar lan tansah suci. Mula gamane kuwi suci,” ujare.",0
"Gondo mratelakake tegese Krido utawa kridha yaiku nyambut gawe, makarya, lan gelem obah kanggo tandang gawe.",0
Kang diarani warok iku nggambarake blegere utawa wujude.,0
"Mula, jroning pentas beksan Krido Warok iku ngandhut piwulang sarta ngemu teges bab warok.",0
"“Iki kabeh bisa ditampa minangka kupiyane kabeh pehak kanggo nggiyarake warisan budaya marang kawula mudha Ponorogo supaya gelem nguri-uri budayane dhewe,”pesene Gondo.",0
"Pemerintah Kota (Pemkot) Solo mangayu bagya ambal warsane kaping-76, Kemis (16/6/2022) kepungkur.",0
Saben taun Pemkot Solo mengeti ambal warsane tanggal 16 Juni.,0
Ana sujarahe kenapa tanggal 16 Juni didadekake ambal warsane Pemkot Solo.,0
"Pangarsa Solo Societeit, pepanthan sutresna sujarah Solo, Dani Saptoni, mratelakake tanggal 16 Juni 1946 mbarengi karo nalika Daerah Istimewa Surakarta (DIS) ora ana pepesthene.",0
"Nalika kuwi, Solo dicekel Keraton Kasunanan Surakarta Hadiningrat (Keraton Solo) sarta Pura Mangkunegaran.",0
“Satemene pamikiran kanggo kuwi dudu 16 Juni.,0
"Rikala semana Menteri Dalam Negeri ing Jogja, Mr. Sudarsono, tanggal 27 Mei 1946 ngangkat Gubernur Suryo dadi Wakil Pemerintah Daerah ing Surakarta,” pratelane nalika diwawancarai Solopos.com, Rebo (15/6/2022).",0
"Miturut Dani, jaman semana pamarentah ora gage-gage mesthekake statuse DIS nanging malah ndadekake dhaerah Karesidenan Surakarta.",0
"Dhasare, wektu kuwi nggatekake abot entenge kahanan Kutha Solo sing lagi ora aman, sejene kahanan pulitike lagi semrawut.",0
Pamarentah banjur netepake Karesidenan Surakarta sacara resmi tanggal 15 Juli 1946.,0
"Nanging, Dani mbacutake, kahanan Solo uga ngrembaka maneh.",0
"Solo sansaya nggegirisi, akeh wong sing ujug-ujug ilang ora konangan.",0
Kahanan kaya mangkono kuwi marai ati trataban.,0
Kahanane sarwa ora nentremake ati lan pikir.,0
“Sabanjure [pamarentah] ngangkat Kolonel Gatot Subroto dadi Gubernur Militer 1948.,0
"Kutha Solo klebu jroning dhaerah militer,” ujare.",0
"Sesambungane karo alesan kenapa sing dipilih minangka tanggal pengetan ambal warsane Pemkot Solo yaiku tanggal 16 Juni lan dudu 15 Juli, Dani njlentrehake bisa wae jalaran njupuk momentum nalika pamarentah pusat sacara resmi ora ndang ndadekake status DIS dadi karesidenan.",0
Dani nyebut Mr. Iskaq Tjokrohadisoerjo diangkat dadi kepala dhaerah kapisan kang mimpin Solo nalika wujude residen.,0
Mr. Iskaq mimpin Solo sasuwene 15 Juli-14 November 1946.,0
Sabanjure Solo klebu jroning dhaerah militer kanthi Gubernur Militer Kolonel Gatot Subroto 1948.,0
"Dene saka sumber resmi DPRD Solo, disebutake ana rong pehak kang nduweni kuwasa saengga ndadekake Kutha Solo madeg sajroning rong administrasi, yaiku Keraton Solo lan Pura Mangkunegaran.",0
Daya kuwasa pulitike sakloron banjur dicopot sawuse nagara Republik Indonesia diresmekake tanggal 17 Agustus 1945.,0
"Sasuwene 10 sasi, Solo duwe status minangka dhaerah setingkat provinsi, kang diarani Daerah Istimewa Surakarta (DIS).",0
"Sabanjure ngrembaka saperangan laku antiswapraja ing Kutha Solo kang dibarengi kahanan kang sarwa nggegirisi, ngganggu katentreman, wong-wong ngerti-ngerti ilang, lan matine pejabat-pejabat DIS.",0
Pamarentah Indonesia banjur nyimpen status DIS wiwit tanggal 16 Juni 1946.,0
Tanggal iki sabanjure dipengeti minangka ambal warsane Pemkot Solo.,0
Sacara de facto tanggal 16 Juni 1946 resmi ana Pemerintah Daerah Kota Surakarta kang duwe kuwasa kanggo ngatur lan ngurusi rumah tanggane dhewe.,0
Kasunyatan iku uga negesi manawa kuwasane Keraton Solo lan Pura Mangkunegaran banjur ora ana.,0
"Dene sacara yuridis, Kutha Solo diresmekake kanthi adhedhasar Penetapan Pemerintah taun 1946 Nomor 16/SD, kang digiyarake tanggal 15 Juli.",0
"Kelurahan Kauman kang mapan ing laladan Kecamatan Pasar Kliwon, Solo, duwe jeneng-jeneng kampung sing ana sesambungane karo panggaweyane wargane.",0
Jeneng-jeneng kampung iku nglumpuk dadi siji ana ing dhaerah Kampung Wisata Batik Kauman.,0
"Adhedhasar saka cathetan lan katrangan saka Kantor Kelurahan Kauman, kampung sing ana ing kono dijenengi miturut jinis panggaweyane wargane, yaiku Kampung Gerjen, Blodiran, Kentiran, Baladan, lan Gebangsan.",0
Lurah Kauman Nursalim mratelakake wargane akeh kang makarya gawe bathik.,0
"Saliyane iku, saperangan wargane uga ana sing dodolan panganan.",0
"“Memper wargaku akeh sing gaweyane padha lan nglumpuk dadi siji ing kampung. Mula dienggo tenger dadi jeneng kampung supaya gampang sing ngeling-eling utawa nggoleki,” ujare Nursalim, Selasa (7/6/2022).",0
Nursalim banjur njlentrehake tegese jeneng kampung-kampung ing Kauman miturut panggaweyane wargane.,0
"Kang kapisan yaiku Kampung Gerjen, kampung iki manggon ing Jl. Cakra sisi Barat, penere ing RT 002/ RW 006.",0
"“Ada Kampung Gerjen, biyasane wong-wong ngaranine Nggerjen. Dijenengi Gerjen amarga akeh warga kono sing padinane dadi gerji utawa tukang jahit,” ujare.",0
Saliyane iku ana Kampung Blodiran utawa kerep diwaca Mblodiran.,0
"Miturut Nursalim, ing kampung iku tau ana sing manggon yaiku sawijining abdi dalem kang panggaweyane dadi tukang bordir.",0
"Kampung Blodiran penere mapan ing sisih kidul Kampung Gerjen, RT 002/ RW 006.",0
Sabanjure ana Kampung Kentiran.,0
"Jarene Nursalim, warga kono akeh sing gawe samir utawa lendhang cilik kang lumrahe dienggo abdi dalem Keraton.",0
"Kampung kuwi mapane ana ing RT 004/ RW 006, penere ing sisih wetane Kampung Blodiran.",0
"“Ing kampung kuwi, wargane padha gawe samir. Samir iku wujude kaya lendhang nanging ukurane cilik lan carane nganggo dikalungke ing gulu.",0
"Biyasane diagem para abdi dalem nalika ing Keraton [Solo],” piterange.",0
Dene kampung liyane yaiku Kampung Baladan.,0
"Miturut Nursalim, warga kampung kono panggaweyane dadi juru mangsak maneka warna jinis panganan.",0
"Kampung Baladan penere ing RT 003/ RW 004, ing sisih kulone sekolahan Mambaul Ulum.",0
"Kang pungkasan, Kampung Gebangsan.",0
Warga kono akeh-akehe pakaryane gawe topi manten lanang Jawa utawa kuluk.,0
“Kampung iki dadi papan panggonane tukang gawe kuluk utawa topi manten lanang adat Jawa.,0
"Kampung iki penere mapan ing sisih kulone Blodiran, RT 003/ RW 006,” ujarea Nursalim.",0
Ing njeron gang laladan Kampung Batik Kauman ana saperangan plang werna putih kang dipasang ing cagak werna ijo tuwa.,0
"Plang kuwi ana tulisane jeneng-jeneng kampung iku mau, malah ana tambahane aksara Jawa lan ukiran-ukiran sapinggire plang.",0
Relief utawa gambar kang nemplek ing tembok omahe warga ana tulisane “Tanah Jawa Abad XVIII.”,0
Relief kuwi ana ing sadawaning gang nuju Kampung Hepi Joho lan nyritakake rikala jaman penjajahan Walanda nganti dumadine Kutha Solo.,0
"Relief sujarah iku penere ana ing njero gang nuju Kampung Hepi Joho RT 007/ RW 010 Kelurahan Manahan, Banjarsari, Solo.",0
"Ketua RT 007, Yunus Ariseno, 50, mratelakake relief kang digambarake awujud kumpulaning manungsa lan sato kewan iku nyritakake sujarah adeging Kutha Solo.",0
"Gambaran iku, ujare Yunus, dicritakake kanthi ringkes supaya dadi sarana piwulang kanggo bocah-bocah, warga, lan sapa wae kang dolan mrono.",0
"Relief kang dawane 15 meter lan nyritakake sujarah Kutha Solo iku digambar dening salah sijining warga Kampung Hepi Joho, Maryanto.",0
"“Critane ya jaman pindhahan saka penjajahan nganti tekan adeging Kutha Solo. Dicritakake kanthi cekak aos, ya udakara dawane 15 meter,” ujare Maryanto nalika ditemoni Solopos.com, Rebo (1/6/2022).",0
"Relief iku nggambarake perang-perang nalika Geger Pecinan, sodagar bathik, wong tani nganti dumadine Kutha Solo tekan saiki.",0
Yunus mratelakake relief utawa mural kang ana sesambungane karo sujarah iku saliyane kanggo sarana memulang uga dadi pangeling-eling semangate para pahlawan nalika merjuwangake kamardikane Indonesia.,0
"“Dadi nalika kita nyawang relief iku, pangajabe semangate awake dhewe kanggo njaga kampung iki ajeg ana, kanthi ngleluri, gotong royong, guyub rukun,” ujare.",0
"“Sanajan awake dhewe ora urip ing abad kaping-18, surasane tetep bisa ngrasakake swasana perang rikala semana. Kabeh kuwi ditata liwat relief kang edi peni lan ngandhut piwulang rasa kang gampang ditampa dening wong-wong sing padha ngematake,” tambahe.",0
"Salah siji warga, Lusi, 17, rumangsa melu mongkog bisa dadi warga Kampung Joho.",0
Mongkoging ati iku amarga ana karya seni sing miturut panemune ora bisa ditemokake ing dhaerah seje.,0
"“Aku rumangsa kabegjan amarga bisa melu ngematake karya-karya kang nggambarake sujarah. Karyane apik, bisa kanggo bahan crita nalika ana kanca dolan mrene. Bisa dakpameri,” ujare Lusi.",0
"Warga liyane, Maryani, 40, ngajab supaya kawula mudha ora nganti lali sujarahe dhewe.",0
"Muga-muga liwat sarana gambar iku, bocah-bocah nom saiki gelem sinau maneh, mligine sujarah ing Kutha Solo.",0
"“Pangajabku kaya mangkono iku. Nalika bocah-bocah nyawang relief iku, kabeh dadi mudeng, oh ndhisik kuwi jebul swasana perang nglawan penjajah kaya mangkono kuwi. ",0
"Apamaneh bocah-bocah senenge sinau kanthi sarana gambar, padha bisa ngangen-angen ana sato kewan, wong tani, lan perang ing abad kaping-18,” ujare Maryani.",0
"Saka panyawange Solopos.com, relief iku nggambarake saperangan warga pribumi kang nglawan penjajah.",0
Penjajah jroning gambaran iku nyandhang kostum prejurit nganggo topi.,0
"Dene pribumi digambarake nganggo busana adat Jawa lengen dawa, clana ukuaran seprapat lan nganggo blangkon (kanggo wong lanang) lan kebaya (kanggo wong wadon).",0
"Warga pribumi uga dituduhake nggawa gaman arupa pring lincip, panah, lan keris.",0
"Ing gambaran iku uga ana sato kewan kayata kebo, pithik, bebek, lan uga wong tani sing lagi manen pari.",0
"Saliyane nggambarake swasana perang rikala semana, uga ana logo Kraton Kasunanan Solo lan Mangkunegaran.",0
Dolanan tradhisional Cublak-Cublak Suweng diripta dening Sunan Giri lan dadi sarananing piwulang agama Islam ing Tanah Jawa.,0
Tembang Cublak-Cublak Suweng uga ngandhut piwulang becik sajroning golek katentreman ing donya.,0
Freddy Widya Ariesta jroning jurnal-e kang asesirah Nilai Moral dalam Lirik Dolanan Cublak-Cublak Suweng mratelakake masarakat Jawa isih nguri-uri dolanan tradhisional utawa dolanan bocah.,0
"Ana puluhan jinis dolanan bocah kang kondhang ing Jawa Tengah. Kayata boy-boy-an, gobak sodor, pate lele, bekel, dakon, ceblek nyamuk, dan lain-lain.",0
"Sawetara dolanan bocah uga ana kang cara dolanane kairing tembang, kaya dolanan Cublak-Cublak Suweng.",0
Lagu dolanan kuwi dadi salah sijine wujud tradhisi lisan kang diwarisake para leluhur.,0
“Tembang kanggo ngiring dolanan bocah Cublak-Cublak Suweng kuwi rasane kaya-kaya prasaja.,0
"Ananging, manawa digatekake kebak rasa lan makna kang jero. Bisa nguwatake piwulang budaya bangsa,” ujare Freddy Widya Ariesta ing jurnal-e kang dimot ing laman resmi Binus University Jakarta.",0
"Freddy nyebut tembang dolanan iku uga dadi perangane karya sastra. Jroning karya sastra ngandhut maneka warna piwulang, salah sijine yaiku kautaman.",0
"Saperangan sumber sujarah nyebutake tembang dolanan Cublak-Cublak Suweng diripta dening Wali Sanga, utamane Syekh Maulana Ainul Yakin utawa Sunan Giri watara taun 1442 M.",0
"Nalika semana, Sunan Giri nggiyarake agama Islam ing Indonesia, utamane Pulo Jawa kanthi cara liwat seni kabudayaan.",0
Sunan Giri banjur ngripta tembang Cublak-Cublak Suweng kang wusanane dadi tembang dolanan kanggo ngiring dolanan tradhisional bocah.,0
Tembang Cublak-Cublak Suweng iku kaya mangkene: Cublak-cublak suweng/ Suwenge ting gelenter/ Mambu ketundhung gudel/ Pak empong lera-lere/ Sapa ngguyu ndhelikake/ Sir sir pong dhele kopong//,0
Cublak-Cublak Suweng iku dolanan tradhisional kang kerep dinggo dolanan saperangan bocah wadon cacah telu utawa luwih.,0
"Carane dolanan, salah sijine bocah kudu mbungkuk banjur kanca-kancane padha mbukak dlamakan tangane lan diselehake sadhuwure gegere bocah sing mbungkuk mau.",0
Bebarengan banjur nembang Cublak-Cublak Suweng nganti rampung.,0
"Salah sijine dlamakan tangan iku bakale nampa krikil, banjur digegem utawa didhelikake.",0
Dene bocah sing mbungkuk mau banjur tangi lan mbothek sapa bocah sing ndhelikake krikil mau.,0
Cublak Suweng tegese wadhah suweng utawa mas-masan.,0
Dene Cublak-Cublak Suweng ngemu teges wadhah kanggo nyimpen raja brana.,0
Tembang dolanan Cublak-Cublak Suweng iku kabeh nganggo basa Jawa.,0
"Ananging jarene Freddy Widya Ariesta, supaya bisa ngematake maknane, tembang Cublak-Cublak Suweng ora bisa dimaknani ngono wae apa anane jroning basa Indonesia.",0
Butuh interpretasi saben ukara lan tembung jroning tembang dolanan kasebut.,0
Freddy Widya Ariesta nyoba ndhudhah makna lan piwulang kang kakandhut jroning tembang Cublak-Sublak Suweng.,0
"Tembung suweng bisa dimaknani suwung, sepi, sejati utawa brana kang sejati.",0
Dene gelenter tegese sumebar.,0
Bandha brana kang dadi golekane manungsa sejatine sumebar ing ngendi-endi.,0
Gudel kuwi arane anak kebo.,0
Kebo dadi simbole wong bodho.,0
"Ukara Mambu ketundhung gudel ngandhut makna dene wong bodho sing ora duweni pendhidhikan padha golek bandha brana kanthi nepsu, patrap kang ora becik kayata korupsi, dol tinuku jabatan tujuwane kanggo mburu senenge dhewe.",0
Wong bodho kuwi digambarake kaya wong tuwa ompong sing bingungan (Pak empong lera-lere).,0
Sanajan kebak bandha nanging bandha brana kuwi ora bisa nentremake ati lan uripe.,0
"Amarga kasrakahane dhewe, wong-wong iku padha bingung lan ora tentrem uripe.",0
Sopo ngguyu ndhelikake tegese sapa sing ngguyu dekne sing ndhelikake.,0
"Ukara iki ngandhut piwulang sapa kang wicaksana, bakale nemokake katentremaning ati lan urip kang sejati.",0
Sir (swara ati) pong dhele kopong (dhele tanpa isi) ngemu teges ora duwe ati utawa swara atine blas ora ana.,0
"Kamangka supaya tekan anggone nuju katentremaning urip kang sejati, manungsa kudu nyingkiri rasa tresnane marang bandha donya, kudu bisa nglembah manah, ora nyepelekake wong liya, sarta bisa tanggap lan trep karo swara atine.",0
Film Hil Yang Mustahal saiki lagi diputer ing bioskop.,0
"Warga masarakat, mligine para sutresna Srimulat padha rame-rame nonton film iki ing bioskop.",0
Srimulat yaiku salah sijining pepanthan lawak utawa dhagelan legendaris.,0
Saperangan sumber nyebutake Srimulat minangka pepanthan lawak kang digawe dening Teguh Slamet Rahardjo ing Solo taun 1950.,0
Jeneng Srimulat dijupuk saka asmane garwane Teguh yaiku R.A. Srimulat kang jare isih ana sesambungane karo Keraton Kasunanan Surakarta Hadiningrat.,0
R.A Srimulat anake Wedana Bekonang.,0
"Saking tresnane marang seni, dheweke luwih milih ninggalake status ningrate.",0
Dheweke miwiti panggaweyane ing jagad seni kanthi dadi panembang lan paraga sandiwara panggung.,0
"Jalaran saka kuwi, dheweke ketemu jodhone yaiku Teguh Slamet Rahardjo.",0
"Sawise omah-omah, banjur gawe pepanthan seni swara lan beksan, Gema Malam Srimulat.",0
Pepanthan Gema Malam Srimulat iki kerep mbabar pentas seni swara lan beksan ing Taman Sriwedari.,0
"Saka Taman Sriwedari iku, jeneng Srimulat dadi sansaya kondhang lan digandrungi wong akeh.",0
Ora maido yen Srimulat banjur kerep oleh tanggapan ing saindenge Jawa Tengah lan Jawa Timur.,0
"Kanggo narik kawigaten pamirsane, Srimulat banjur gawe pacelathon lucu utawa dhagelan Jawa jroning pentase.",0
"Srimulat kapetung sukses nyawijekake seni musik, beksan, lan dhagelan kang sabanjure dadi titikan mligine Srimulat.",0
"Wadino (Bandempo), Ranudikromo, Sarpin, Djuki, lan Suparni dadi generasi pawitane Srimulat.",0
Kabeh iku kang miwiti laire Srimulat nganti tekan panggung hiburan taun 1950-an.,0
"Wikipedia nyathet, taun 1960-an, Gema Malam Srimulat duweni panemu kepingin manggung ing sawijining papan kang ajeg.",0
"Jeneng Gema Malam Srimulat banjur digenti dadi Srimulat Review, banjur genti maneh dadi Aneka Ria Srimulat.",0
"Tanggal 19 Mei 1961, pepanthan iki sansaya kondhang kanthi ajeg munggah panggung ing THR Surabaya.",0
"Saka panggung iki, lair penyanyi cilik Yana kang wusanane nggenteni R.A. Srimulat dadi bintang panggung.",0
"Taun 1972, pepanthan lawak legendaris asli Solo iki bisa munggah panggung nganti tekan Jakarta.",0
Patang sasi sepisan ajeg pentas ing Taman Ismail Marzuki (TIM) Jakarta.,0
"Adate saben pentas nggunakake basa Jawa, saiki kudu bisa ngempan papan nggunakake basa Indonesia.",0
"Dene taun 1982 dadi mangsa jayane Srimulat nalika dadi pepanthan lawak kapisan kang bisa mlebu TV nasional, TVRI.",0
Pentas Srimulat digiyarake sesasi pisan.,0
"Nganti saiki Srimulat wus tau pentas ing maneka acara TV antarane Srimulat (TVRI, 1986-1987), Aneka Ria Srimulat (Indosiar, 1995-2003), Srimulat Plus (SCTV, 1992 & Indosiar, 2006), Srimulat Cari Bakat (ANTV, 2008-2011), Srimulat Night Live (NET., 2014), Saatnya Srimulat (Trans TV, 2015), Temu Lawak (Indosiar, 2020).",0
"Srimulat banjur tuwuh lan ngrembaka dadi gedhe, duwe anggota nganti 300 wong kang sumebar ing tlatah Surabaya, Semarang, Solo lan Jakarta.",0
"Saking akehe anggota, Srimulat kerep bongkar pasang formasi nalika pentas.",0
"Sanajan Srimulat kondhang ing kaloka, nanging uga nampa pacoban.",0
"Salah sijine nalika saperangan anggota Srimulat padha pamit metu bareng taun 1975 kayata Johny Gudel, Kardjo AC/DC, Suroto, Subur, Rujilah, Rus Pentil, Sumiati.",0
Taun 1986 uga kedadeyan maneh.,0
"Saperangan anggotane padha metu bareng, kayata Gepeng, Basuki, Timbul, Tarzan, Kadir, Nurbuat, lan Rohana.",0
Kamangka kabeh wong iku pelawak sing lagi kondhang-kondhange.,0
"Taun 1989, Teguh banjur mbubarake Srimulat.",0
"Kliwat nem taun utawa taun 1995, panjurunge warga masarakat bisa njalari Srimulat dadi urip maneh.",0
Kabeh iku jalaran saka acara reuni anggota Srimulat kang dileksanakake Agustus 1995.,0
"Emane, nalika para dedengkote Srimulat sansaya kondhang lan urip mulya, banjur ana sing keblinger menggok dalane.",0
"Contone Tessy, Gogon, Polo, Doyok nganti Nunung tau kudu urusan karo pulisi amarga kena kasus narkoba.",0
Tari reyog Ponorogo lagi dadi kembang lambene wong akeh.,0
Sepisan maneh Malaysia arep ngaku-aku kesenian reyog Ponorogo minangka asil budayane dhewe marang United Nations Educational Scientific and Cultural Organization (Unesco).,0
"Ora mung kuwi sing marai masarakat muntab, nanging sumebaring warta manawa Kementerian Pendidikan Kebudayaan Riset dan Teknologi (Kemendikbud Ristek) luwih milih ndaftarke jamu menyang Unesco tinimbang reyog Ponorogo.",0
"Mula ora maido, kahanan iku gawe muntabing masarakat, utamane para pandhemen lan seniman reyog.",0
Kepara Bupati Ponorogo Sugiri Sancoko gela marang putusan pamarentah pusat kang ora ngusulake reyog menyang Unesco.,0
"Sadurunge dadi kesenian kang kondhang kaya saiki, ana saperangan crita kang ngrembaka bab sujarah reyog.",0
Nanging salah sijine crita kang kondhang yaiku Ki Ageng Kutu mbalela.,0
"Ki Ageng Kutu yaiku abdi dalem kraton nalika dipimpin Bhre Kertabhumi, Ratu Majapahit pungkasan ing abad kaping-15.",0
Ki Ageng Kutu ora trima nalika prameswari Majapahit saka Cina duwe kuwasa kang linuwih kanggo nglakokake pamarentah.,0
"Saliyane iku, Ki Ageng Kutu muntab marang ratune amarga sajroning pamarentahane kebak colong jupuk utawa korupsi.",0
Ki Ageng Kutu krasa manawa Majapahit wus nyedhaki umure.,0
Ki Ageng Kutu banjur milih ninggalake ratune lan ngedhegake padhepokan seni bela diri.,0
"Dheweke banjur mulang ilmu kanugaran, ilmu kang ndadekake raga ora tedhas tapak paluning pande, lan ilmu kasampurnan kanthi pangajab ing tembe mburi para kawula mudha bakale dadi wiji thukul kang bisa agawe Majapahit jaya minulya maneh.",0
"Ngrumangsani manawa prajurite kalah akeh kanggo nglawan prajurit kraton, Ki Ageng Kutu banjur nggunakake cara liya liwat pagelaran seni reyog kanggo nyindir Kertabhumi lan pamarentahane.",0
Pagelaran reyog dadi carane Ki Ageng Kutu njupuk atine masarakat supaya gelem melu nyawiji nglawan pamarentah.,0
Ing pagelaran reyog iku paragane nggunakake topeng awujud sirah singa barong kang dadi simbole Kertabhumi.,0
Sadhuwure singa barong ana wewulu merak nganti kaya tepas gedhe kang dadi simbol agunge kuwasane Cina kang ngatur sakabehe.,0
Dene jathilan kang diparagani dening pepanthan pambeksa gemblak nunggang jaranan dadi simbol kakuwatane prajurit Majapahit kang ora imbang karo kekuwatane para warok.,0
"Ing suwalike topeng abang kang dadi simbole Ki Ageng Kutu, paragane dhewekan nyangga topeng singa barong kang abote nganti luwih saka 50 kg amung nggunakake untune.",0
Sansaya gumebyar lan kondhange reyog Ki Ageng Kutu iku wusanane njalari Bhre Kertabhumi ngrangseg padhepokane Ki Ageng Kutu.,0
Pambalelane warok bisa dirampungi kanthi cepet lan padhepokan banjur ora kena mbacutake mulang warok maneh.,0
"Ananging, murid Ki Ageng Kutu ndhelik-ndhelik tetep mbacutake gladhen warok, sanajan kesenian reyog kuwi dhewe isih diidini pentas amarga wus kebacut dadi tontonan kang ditresnani masarakat.",0
"Nanging critane wus diowahi lan ditambahi tokoh saka crita rakyat Ponorogo yaiku Kelono Sewandono, Dewi Songgolangit, lan Sri Genthayu.",0
"Gubernur Jawa Timur, Khofifah Indar Parawansa, mrentahake Pamarentah Kabupaten Ponorogo supaya luwih cepet anggone nggenepi dokumen sujarah warisan budhaya reyog Ponorogo menyang Unesco.",0
"Pancen eman, sujarah wiwit saka proses nganti laire reyog Ponorogo ora digenepi sisan karo dokumen kang bisa nuduhake kuwi kabeh.",0
"“Saben Pemprov Jatim ana misi dagang menyang dhaerah ing ngendi wae, pepanthan reyog Ponorogo kuwi kang ajeg digawa.",0
"Arep dipentaske ing dhaerah ngendi wae, jenenge ajeg reyog Ponorogo,” pratelane Khofifah ing kominfo.jatimprov.go.id, Senin (11/4/2022).",0
"Miturut Khofifah, reyog wus kondhang diarani saka Ponorogo.",0
Nanging upama dijokake minangka warisan budaya tak benda menyang Unesco ora cukup awates sesebutan.,0
Sujarah ngenani reyog Ponorogo kuwi kudu kajlentrehake kanthi tinulis thirik-thirik.,0
“Awake dhewe lagi rumangsa lan krasa marang sawijining budaya nalika ana nagara liya arep ngakoni budaya kuwi minangka bageyan saka jati dhirine bangsa kuwi.,0
"Mula, aku ngejak kabeh warga masarakat supaya melu handarbeni lan ngrungkebi sarta njaga kabeh budaya kang ana ing nagara kita,” piterange.",0
"Sanajan sasi Pasa, pepanthan Wayang Orang Sriwedari (WOS) Solo ora prei anggone gladhen utawa mbabar pentas.",0
"Mung wae, wektu munggah panggunge rada diundur sithik.",0
Maune jam 19.30 WIB dadi jam 20.15 WIB amarga nyelarasake karo kegiyatane warga masarakat sasuwene Pasa iki.,0
Pangajabe para pandhemen seni tradhisional tetep bisa golek panglipur utawa tontonan sabubare ngibadah Salat Tarweh.,0
"Salah sijine seniman kang kerepa kajibah dadi koordinator pentas wayang wong lan kethoprak ing pepanthan WOS, Diwasa Diranagara, ngandharake sasuwene sasi Pasa pepanthan WOS bakal mbabar pentas wayang wong ping 14 ing Gedhung Wayang Orang Sriwedari Solo.",0
"Sanajan pamirsane mung bisa mlebu liwat regol mburi, Diwasa wus seneng amarga pentas wayang wong kang dibabar pisanan ing sasi Pasa iku ditonton kurang luwih 80% wong saka kursi sing cemepak sajroning gedhung.",0
"“Iya wiwite Jumat [1/4/2022]. Alhamdulillah wektu kuwi akeh banget sing nonton, nganti 160-an wong saka 200 kursi sing cemepak. Saiki isih PPKM, mula pamirsane isih diwatesi paling akeh 200 wong,” piterange Diwasa, sawetara wektu kapungkur.",0
"Diwasa duwe pangajab, muga-muga mangsa mudhik mengko bisa narik kawigatene masarakat lan para pemudhik supaya bareng-bareng nonton wayang wong.",0
"Volunteer Sraddha Institute, Kukuh S. Widodo kang kerep nggatekake lan ngematake crita pewayangan, mratelakake maneka crita kang dipentasake dening pepanthan WOS sasuwene Pasa iki pancen sarwa apik.",0
"Manawa ngonceki 14 irah-irahan crita kang dipentasake ing Gedhung Wayang Orang Sriwedari, panemune Kukuh, WOS ora mung mbabar crita-crita kang nuduhake bab-bab kang sarwa becik. Uga ana crita liya kang ngandhut piwulang jero tumraping manungsa.",0
"“Crita kuwi kagambar saka wujude Kresna. Upamane nyritakake lelakone Wisnu nalika nitis saka Ramawijaya marang Kresna jroning crita Rama Nitis. Saliyane iku, uga ana crita Gojali Suta kang nyritakake ontran-ontran sajroning kulawargane Kresna. Sabanjure, Kresna Gugur utawa layone Kresna dhewe,” ujare Kukuh nalika ditemoni Espos, Senin (4/4/2022).",0
"Saka 14 irah-irahan crita kang dipentasake WOS April 2022, Kukuh mratelakake manawa kabeh crita kang dibabar sajroning pentas wayang wong iku ora luput saka reroncening crita Banjaran Kresna.",0
"Banjaran ateges larik kang dawa, dene Kresna dadi punjering tokoh sajroning reroncening crita kuwi.",0
“Crita siji lan sijine ana sesambungane.,0
"Tanggal 1-2 April, nyritakake jaman nom-nomane Kresna kanthi jeneng Narayana.",0
"Tanggal 7-9 April, critane wus ngrembaka maneh ndhudhah crita katresnane Narayana.",0
Tanggal 14-16 April nyritakake nalika Narayana ngancik diwasa banjur munggah nata kanthi jejeneng Prabu Kresna.,0
"Tanggal 21-23 April wus wiwit nyritakake Kresna nalika tata-tata arep perang Bharatayudha, lan tanggal 28 nganti 30 April, nyritakake nalika perang nganti Kresna gugur,” piterange",0
Bedhaya Anglir Mendhung dadi beksan wajib ing adicara jumenengan ing Pura Mangkunegaran.,0
"Semono uga nalika adicara jumenengan Kanjeng Gusti Pangeran Adipati Ario (K.G.P.A.A.) Mangkunagoro X, Setu Pahing tanggal 8 Ruwah Alip 1955 utawa Setu (12/3/2022) kapungkur.",0
Beksan Bedhaya Anglir Mendhung kang nggambarake perjuwangane Pangeran Sambernyawa nalika perang iku uga dibabar nalika adicara jumenengan Pangeran Sambernyawa minangka K.G.P.A.A. Mangkunagoro I tanggal 17 Maret 1757.,0
"Suwene anggone mbabar beksan itu kurang luwih 45 menit, wiwit saka pambuka, isi, lan pungkasaning crita.",0
"Salah sijining kerabat keraton kang uga dadi panitya adicara jumenengan, Irawati Kusumorasri, Rebo (2/3/2022), mratelakake para pambeksa wus gladhen pirang-pirang dina sadurunge pentas.",0
Para pambeksane kudu abdi dalem wanita cacah pitu lan isih prawan.,0
Bedhaya Anglir Mendhung wus dianggep minangka pusakane Mangkunegaran amarga ngandhut makna kang wigati tumprap Praja Mangkunegaran.,0
Pigunane yaiku minangka salah sijining kupiya kanggo njaga wewengkone Mangkunegaran.,0
Saliyane iku dadi pangeling-eling perjuwangane leluhure Pura Mangkunegaran.,0
"Sabanjure beksan iki ajeg dipentaske sajroning adicara-adicara resmi Pura Mangkunegaran, kayata nalika upacara khol agung Pangeran Sambernyawa 24 windu yaiku tanggal 6 Maret 1982.",0
"Semono uga nalika adicara pengetan ambal warsane Sri Mangkunegara VIII kaping 64 taun, penere tanggal 14 Maret 1982.",0
"Katrangan iku kajupuk saka karya ilmiyah kang ditulis dening dhosen Institut Seni Indonesia (ISI) Solo, Katarina Indah Sulastuti, kanthi irah-irahan Tari Surakarta Gaya Mangkunegaran Pada Masa Pemerintahan Mangkunegaran VIII (1994-1987) dan Masa Pemerintahan Mangkunegaran IX (1988-Sekarang).",0
"Adhedhasar saka tulisane Katarina Indah, Bedhaya Anglir Mendhung sagendhinge yaiku Gendhing Anglir Mendhung, wus ana kawit jaman K.G.P.A.A. Mangkunagoro I utawa Raden Mas Said utawa Pangeran Sambernyawa.",0
"Penere taun 1790 Masehi nganti tumeka ing jaman pamarentahane K.G.P.A.A. Mangkunagoro III, taun 1835 Masehi.",0
Pawitane saka jaman Raden Mas Garendhi ing Kartasura.,0
"Saben pengetan jumenengan nata setaun pisan, ajeg ditabuh Gendhing Ketawang Alit Anglir Mendhung kanggo njangkepi upacara kasebut.",0
Gendhing Ketawang Alit Anglir Mendhung kang sabanjure kanggo ngiring beksan Bedaya Anglir Mendhung awujud Gendhing Kemanak.,0
Gendhing iku isih sajaman karo Gendhing Ketawang Ageng kang wus ana kawit mangsane Panembahan Senapati taun 1575 Masehi.,0
Empu Gendhing Kakawin (sedulur sapupone Pangeran Sambernyawa putrane Tumenggung Mlayakusuma) kang jejeneng Ki Secokarmo lan Ki Kidang Wulung banjur ngripta beksan Bedaya Anglir Mendhung kanggo ngisi Gendhing Ketawang Alit Anglir Mendhung.,0
Para pambeksa Bedhaya Anglir Mendhung nggunakake piranti pistul kang digawa para pambeksa.,0
Pistul iku dislempitake ing bangkekan ngarep sisih kiwa.,0
Dene beksan Bedaya Anglir Mendhung kang pisanan dipentasake nggunakake pistul kang tau digunakake Pangeran Sambernyawa.,0
"Hari Musik Nasional (HMN) kang dipengeti dina Rebo (9/3/2022), dimaknani minangka dina kang wigati mligine babagan musik utawa tembang dhaerah.",0
Solo kasebut minangka kutha kang nduweni daya pangaribawa ing bababagan tembang Jawa.,0
Salah sawijining pangripta lagu Jawa sing kawentar yaiku Didi Kempot.,0
Nganti tekan dina iki wus ora kapetung cacahe tembange Didi Kempot kang kawentar tekan ngendi-endi.,0
Semana uga musik liyane kayata gamelan jawa kang diripta suwargi Rahayu Supanggah.,0
"Saking tresnane marang gamelan, Rahayu Supanggah ngusulake gamelan minangka Warisan Budaya Tak Benda (WBTB).",0
"Gamelan minangka WBTB banjur ditetepake dening United Nations Educational, Scientific, and Cultural Organization (Unesco) ing Paris, Prancis, Rebo (15/12/2021).",0
Krenteg ngrembakakake tembang Jawa iku trep karo prentahe Presiden Joko Widodo ing pengetan HMN iku.,0
Jokowi ngajak masarakat Indonesia maknani Hari Musik Nasional minangka cara ngleluri tembang dhaerah.,0
"“Lagu daerah sebagai khazanah kekayaan budaya bangsa yang harus terus dirawat dan dijaga,” kandhane Jokowi ing Twitter.",0
"Garwane suwargi Didi Kempot, Yan Vellia, maknani seratane Jokowi ing Twitter iku bisa njurung pangrembakane tembang dhaerah.",0
Dheweke kandha tembang dhaerah saiki sansaya diugemi.,0
Kaya-kaya saben dina kondang ing YouTube.,0
"Tuladhane ya tembang basa Jawa sing diripta dening penyanyi saka Ngawi, Denny Cak Nan, banjur Ndarboy Genk saka Yogyakarta.",0
Yan Vellia ngandharake kawentare tembang Jawa saiki ya kasil saka kerjane suwargi Didi Kempot.,0
"Biyen sanadyan akeh kadhang kanoman durung pati nggagas, Didi tetep krenteg ngripta tembang Jawa.",0
"“Mas Didi ora tau nggresula anggone ngripta tembang Jawa. Nganti tekan saiki, wus ngundhuh asile. Para kawula mudha padha seneng tembang abasa Jawa,” kandhane.",0
"Pandhemen musik saka Solo, Joko S. Gombloh, ngandharake pangarep-arepe Presiden Joko Widodo bab ngrembakane tembang dhaerah gampang diwujudake.",0
Apa maneh ing jaman saiki ana Youtube minangka piranti kanggo nggiyarake lan liya-liyane.,0
"Dene jaman biyen, butuh nepungke tembang wae kudu mawa label gedhe sing ana ing Jakarta.",0
Gombloh ngandharake tembang dhaerah sing ngrembaka jaman saiki ora mung saka Jawa.,0
"Nanging dhaerah liya kayata Aceh, Flores, Kalimantan, lan liya-liyane. Kabeh padha bisa ditonton ing Youtube.",0
"Pangajabe yaiku nut kalakone jaman mengko, masarakat ora mung seneng tembang dhaerah.",0
Nanging uga gelem melu nyinaoni seni kabudayan sing kakandhut sajrone tembang iku.,0
Ikatan Kulawarga Alumni (IKA) UNS Solo bareng karo Pusat Unggulan Iptek (PUI) Javanologi Universitas Sebelas Maret (UNS) Solo nggelar adicara Wedhangan IKA UNS kaping 96 kanthi irah-irahan Tosan Aji Dalam Budaya Kearifan Lokal.,0
"Adicara Wedhangan IKA UNS iki dibabar kanthi online mawa Zoom, Rebo (9/2/2022) wengi.",0
Adicara iku uga digiyarake ing Youtube lan TVRI Jawa Tengah.,0
"Dene pamicara kang medhar andharan ing adicara iku yaiku Pangarsa PUI Javanologi UNS, Sahid Teguh Widodo, Empu Basuki Teguh Yuwono saka Padhepokan Keris Brojobuwono, lan budayawan KRT Gaura Mancacaritadipura.",0
"Ing pawitan adicara iki, wakil saka IKA UNS Abdul Kharis Almasyhari ngandharake teknologi metalurgi kang wis maju lan budaya Jawa kang pinunjul melu njurung keris bisa dadi salah sijine bab kang antuk kawigaten luwih dening masarakat.",0
"“Akeh wong kang nganggep keris iku asipat mistis, kamangka manawa didhudhah saka akademik satenane keris iku ngandhut piwulang ilmiyah saengga rasane trep manawa mbabar rembugan bab keris iki.,” ujare Abdul Kharis.",0
"Pamanggih kang padha uga diandharake Wakil Rektor Perencanaan Kerja Sama Bisnis dan Informasi UNS, Sajidan.",0
"“Keris iku piranti kang diurmati, nduweni piwulang luhur lan maneka warna jinis saengga dadi unggulaning lokal, kepara tekan internasional,” ujare Sajidan.",0
"Minangka salah sijine pehak kang duweni peran nggawa keris dadi warisan budaya kang diakoni Unesco, KRT Gaura Mancacaritadipura mratelakake sujarahe bisa nggayuh nominasi nganti tekaning putusan keris Indonesia dadi warisan budaya dening Unesco.",0
“Wiwitane Yayasan Damartaji kang disepuhi Haryono Haryoguritno diprentah dening Menteri Kabudayan lan Pariwisata lan ana 49 kriteria kang kudu disaguhi.,0
Utamane donya wis aweh kawigaten marang budaya keris wiwit atusan taun kapungkur.,0
"Keris uga didadekake pangaji-aji saka kraton, saengga ora nggumun akeh keris kang banjur dimuseumke,” ujare.",0
"Empu Basuki Teguh Yuwono, M.Sn. uga ngandharake kang isih dadi bab kang salah kaprah yaiku pamikirane wong akeh manawa keris iku mung awates gaman lan barang kang ngandhut mistis.",0
"Keris, jarene Empu Basuki, bisa dadi sarana pirembugan, kabeh bisa ditengeri liwat keris.",0
Seniman keris becike uga ora mung nggawe keris terus-terusan nanging uga wani ngowahi pamikirane.,0
"Keris iku ora mung dadi budaya kang asipat lokal, nanging kepriye carane supaya sabanjure dadi budaya donya.",0
“Awake dhewe ora prelu ana rasa kuwatir kanggo nepungake kerang marang masarakat donya.,0
"Sansaya akeh kang nggatekake bisa sansaya akeh kang mangerteni maknane,” kandhane Empu Basuki.",0
"Supaya keris bisa luwih antuk kawigaten minangka budaya lokal ing satengahing budaya global, Empu Basuki ngusulake supaya pamarentah lan pamerti budaya bisa nyedhaki kawula mudha.",0
Bakune para kawula mudha bisa mudeng lan ngakoni manawa keris iku dadi simboling kearifan lokal.,0
"“Saengga mbutuhake basa kang modheren, basa-basane cah enom saiki.",0
Buku-buku sing dadi rujukan uga gampang dimangerteni.,0
"Ben saya gampang ditampa, becike nggunakake basa lan cara-carane cah enom saiki,” ujare.",0
Sahid Teguh Widodo nambahi ngenani purwakaning kang nemoni mangsa jaya-jayane nalika jamane Sultan Agung Hanyakrakusuma kang nguwajibake saben bebrayan masarakat nduweni keris.,0
"Keris rikala semana dadi bukti kemajuwaning teknologi, salah sijine ing bidang metalurgi jaman mbiyen.",0
Taun iki Kutha Solo wus genep 277 taun.,0
Adeging Kutha Solo iku bakal dipengeti Kemis (17/2/2022).,0
Maneka adicara wus disiyapake sanadyan isih mangsa pageblug Covid-19.,0
"Ananging, wilujengan minangka tambahing umur iku dipengeti kanthi sakmadya tanpa ngundang wong akeh.",0
Salah sawijining adicara yaiku Boyong Kedhaton.,0
Boyong Kedhaton nggambarake pindhahan Kraton Kasunanan wiwit saka Kartasura menyang Sala.,0
Crita sujarah iku biyasane digambarake mawa kirab lan opera kolosal.,0
"Biyen sadurunge pagebluk, Boyong Kedhaton diwiwiti saka Lapangan Makam Haji, Pajang, Kartasura, Sukoharjo nganti tekan Solo.",0
"Kepala Dinas Pariwisata Kota Solo, Aryo Widyandoko, Selasa (8/2/2022), ngandharake kirab mbesuk diarani kirab climen.",0
Ya amarga saking ringkese.,0
Kirab bakal diwiwiti saka Benteng Vastenburg banjur mlaku menyang Balai Kota Solo.,0
Kirabe bakal sansaya ringkes yen pasiyen Covid-19 sansaya nambah.,0
“Ya bakune tetep kudu ana kirab.,0
Nanging iki mengko ya mung climen.,0
Adicarane diadani ing Balai Kota Solo.,0
"Yen Covid-19 sansaya munggah, malah diadani ing sajrone Balai Kota Solo ya ora apa-apa.",0
"Ora kudu metu-metu, sing penting tetep kudu diadani,” kandhane Aryo.",0
"Saking sithike, ya pasartane mung satusan wong.",0
Kamangka lumrahe disengkuyung nganti 500 wong utawa 700-an pasarta.,0
"“Sakanane, ya mung pinangka pratandha lan pangeling-eling,” kandhane Aryo.",0
"Saliyane iku, Aryo ngandharake mengko uga bakal diadani adicara Festival Jenang, Setu (19/2/2022), ing saindenge Kraton Solo.",0
Diadani ing dina Setu karepe amrih bisa nyuda klumpukaning warga masarakat.,0
Biyen Festival Jenang dadi salah sawijining adicara wajib sadurunge ana pageblug.,0
Festival iku biyasane diadani ing punjering Kutha Solo.,0
Dinas Kebudayaan ngedum ewunan takir jenang.,0
Ing taun 2015 wingi malah nganti 32.000 takir jenang.,0
"Jinis jenange werna-werna, wiwit saka jenang grendul, jenang sumsum, jenang patang warna, uga jenang katul.",0
"Saliyane iku, pamarentah uga bakal menehake pangaji-aji marang kreator Solo sing menang lomba ngripta logo Hari Ulang Tahun (HUT) kaping-277 Kutha Solo.",0
Kreator kasebut yaiku Eighar Maulana Seno Aji.,0
Eighar mratelakake logo sing diripta iku adhedhasar saja sujarah Canthik Rajamala.,0
Angka loro lan pitu kajupuk saka irung Rajamala.,0
"Dene, garis mangisor sing digeret saka angka loro kajupuk saka wujud prau Rajamala.",0
Angka pitu uga kajupuk saka bathik parang asli Solo.,0
“Rajamala ngemu teges tulak bala.,0
"Pangajabe logo iki bisa dadi simbol tulak bala ing mangsa pageblug Covid-19,” kandhane Eighar, Senen (7/2/2022).",0
"Logo kasebut diwenehi werna abang, biru, lan ijo.",0
"Werna abang minangka simbol krenteg, angulir pambudi, lan optimisme.",0
Werna biru minangka simbol wong kang wasis.,0
"Dene, werna ijo maknane subur lan ngrembaka.",0
Werna ijo uga minangka pangajab Kutha Solo tansah subur lan ngrembaka ing mangsa pageblug iki.,0
"Sadurunge iki, Eighar pancen kerep ngripta logo kanthi asesirah seni lan kabudayan.",0
Salah sijine yaiku ngripta logo sanggar seni ing Solo.,0
“Sajane wis suwe kepingin melu lomba ngripta logo.,0
Nanging ya nembe wani saiki.,0
Logo iku minangka pangajab.,0
"Muga-muga pangajabe kabul,” kandhane.",0
Kutha Solo mengeti tanggap warsa kang kaping 277 dina Kemis (17/2/2022) kapungkur.,0
"Salah sawijining adicara kanggo ngregengake adicara yaiku Festival Jenang Solo ing Kula Nuwun Kopi, Omah Sinten, Solo.",0
"Adicara iku diadani dening Yayasan Jenang Indonesia kang dipandhegani Pangageng Parentah Keraton, KGPH Dipokusumo.",0
Adicara Festival Jenang Solo iku diadani kanthi urut.,0
"Diwiwiti saka tanggap wacana dening panitya, mbagekake jenang marang warga masarakat, banjur seminar kanthi hybrid.",0
Wektu iku ana 17 jinis jenang sing dibabar sasuwene adicara.,0
"Dene, jenang sing dibagekake ana 278 wungkus.",0
Jenange diwungkusi takir godhong gedhang.,0
Angka 278 iku ngemu teges sing wigati banget.,0
"Dipokusumo minangka Dewan Penasehat Yayasan Jenang Indonesia, ngandharake angka 278 iku dadi donga lan pangajab.",0
"Pangajabe yaiku Kutha Solo nduweni yuswa sing dawa, ora mung mandheg ing angka 277 taun iku.",0
“Jenang sing dibagekake ana 278 takir.,0
"Ya sajane 277 takir, nanging ditambahi siji.",0
"Iku minangka pangajab amrih taun ngarep isih bisa mengeti tanggap warsa kaping 278,” kandhane Dipo.",0
"Yen diturut sujarahe, festival jenang iku ya ana gandeng rakete karo dina pindhahan Keraton Kartasura menyang Sala utawa Keraton Surakarta.",0
"Pindhahan sing uga diarani Boyong Kedhaton Kraton Solo iku diadani dina Rebo Paing, 17 Muharam 1670 (1745M).",0
Boyong Kedhaton dipimpin dening Sri Susuhunan Paku Buwono II.,0
Nalika iku boyongan Kraton Solo dipepaki sesajen awujud jenang minangka simbol donga lan pangajab.,0
“Yen jaman biyen jinise ana 21 jenang.,0
"Saiki mung 17 jenang, nut tanggal boyongan yaiku Rebo Paing, 17 Muharam,” kandhane Dipokusumo.",0
Jinis jenang sing ditata iku maneka rupa.,0
"Ana jenang abrit pethak, saloka, suran, lahan, kolep patang warna, uga jenang katul.",0
Saben jenang ngandhut piwulang bab dedonga.,0
"Tuladhane yaiku, jenang abrit pethak ngandhut piwulang bab sangkan paraning dumadi.",0
"Dene manungsa iku asale saka lanang lan wadon, disimbolke abrit lan pethak.",0
"Dene, jenang timbul ngemu teges manungsa kudu tansah eling marang Gusti kang Maha Kuwasa.",0
Manungsa kudu tansah ndedonga minangka cara mujudake pangarep-arepe.,0
"Dipo ngandharake miturut bahan dhasare, kabeh jinis jenang iku bisa dipara dadi rong bageyan.",0
"Sing kaping siji yaiku jenang kanthi bahan saka njero lemah, dene kaping pindo yaiku jenang kanthi bahan saka nduwure lemah.",0
Jenang sing digawe saka sajrone lemah ngemu teges amrih manungsa kudu eling marang asale.,0
"Dene, bahan jenang saka saknduwure lemah ngemu teges manungsa kudu tansah eling marang Gusti Allah sing Maha Kuwasa.",0
“Sesambungan karo sangkan paraning dumadi.,0
"Jenang iku dadi simbol, ngajak kita kabeh eling marang Gusti Allah kang Maha Agung, eling marang asal muasale panguripan,” kandhane Dipo.",0
"Sawise mbagekake jenang marang masarakat, adicara ing dina Kemis kuwi dibacutake webinar kanthi irah-irahan Jenangmorphosa, Jelajah Metamorphosa Jenang Sesaji Menjadi Siap Saji dalam Sentuhan Digital.",0
Karepe yaiku mbabar sujarahe jenang wiwit saka simbol sesaji Jawa dadi panganan siap saji ing jaman modheren saiki.,0
"Webinar diadani kanthi hybrid, yaiku ana adicara langsung, uga daring utawa digiyarke mawa Internet.",0
"Adicara urun rembug babagan jenang iku disengkuyung dening stakeholder Kutha Sala kayata Kepala Kantor Perwakilan BI Surakarta, Nugroho Joko Prastowo; Dewan Penasihat Yayasan Jenang Indonesia, KGPH Dipokusumo; Pakar Teknologi Pangan Universitas Sebelas Maret, Dimas Rahadian; sarta pengusaha mudha yaiku Rendra lan Tommy Djenar.",0
Adicara Festival Jenang Solo dipandhegani dening Septandho H. Shafara minangka pengurus Yayasan Jenang Indonesia.,0
"Miturut Septandho, Yayasan Jenang Indonesia wus ngadeg sasuwene 10 taun.",0
Sasuwene sepuluh taun iku nduweni krenteg ngrembakakake jenang lan piwulange.,0
Jenang minangka warisan kabudayan.,0
Septandho lan kanca-kanca malah nduweni pangajab taun ngarep bisa ngadani Festival Jenang Nusantara.,0
Wiwit saiki wus ditata sapa wae sing bakal diundang.,0
Bakale mengko ya ngundang masarakat saindenge Nuswantara sing nduweni tradhisi jenang.,0
“Bakal dibabar piwulang sing kakandhut sajroning jenang iku.,0
"Dadi ora mung mbabar jinis lan wujude jenang,” kandhane.",0
Imlek yaiku salah sawijining pengetan kang wigati tumrap masarakat Tionghoa lan agama Konghucu.,0
Imlek lumrahe dipengeti saben taun anyar.,0
Mligine ing Sasi Januari utawa Februari.,0
"Tumrap masarakat Solo, biyasane kerep ana pengetan Imlek gedhen-gedhenan.",0
Adicara iku diadani ing Kelurahan Sudiroprajan lan saindenge Pasar Gede Solo.,0
Adicara iku asesirah Grebeg Sudiroprajan.,0
"Wujud adicarane werna-werna wiwit saka pameran, pentas seni, masang lampion ing saindenge Pasar Gede, lan festival grebeg kanthi mikul gunungan.",0
"Isi gunungane ya maneka werna, ana kue keranjang, lan uga janganan saka warga.",0
Akeh sing ngarani Grebeg Sudiroprajan minangka tetenger akulturasi budaya ing Solo utawa nyawijine budaya Jawa lan Tionghoa.,0
"Saliyane gunungan, uga ana lampu lampion sing dipasang ing saindenge Pasar Gede.",0
Nambah endahing wengi ing pasar tradhisional kang mapan ing punjering Kutha Solo iku.,0
"Crita grebeg, adicara pentas, lan gunungan Imlek iku ya mung crita lawas.",0
Kabeh iku ana wiwit taun 2007 nganti 2020-an.,0
Setaun wingi adicara Imlek mandeg amarga pagebluk Covid-19.,0
Taun 2022 adicara Imlek ya ora diadani.,0
"Ananging, lampu lampion ing saindenge Pasar Gede Solo padha dipasangi maneh.",0
"Wali Kota Solo Gibran Rakabuming Raka mratelakake sanadyan pagebluk, simbol guyub rukune warga Solo mawa lampion kudu tetep ana lan dijaga.",0
"Yen dietung-etung, ana sewunan lampu lampion sing dipasang ing saindenge Pasar Gede.",0
Luwih sithik tinimbang biyasane sing nganti limang ewunan utawa sepuluh ewunan lampu.,0
"Ketua Panitia Imlek Bersama 2022, Sumartono Hadinoto, Minggu (30/1/2022), ngandharake saliyane lampu lampion iku isih ana lampion Shio Macan Air.",0
Lampion Shio Macan lan Dewa Uang dipasang ing ngarep Kantor Balai Kota Solo lan Kreteg Ketandan.,0
Mengko uga bakal ana adicara Cap Go Meh ing Kantor Balai Kota Solo.,0
Adicara Cap Go Meh diadani tanggal 15 Februari.,0
Panitya bakal ngundang siji pepanthan barongsai Tripusaka Solo.,0
“Sajane pingin ngundang 10 pepanthan barongsai.,0
Ananging dibatalke.,0
Cukup siji wae.,0
Adicarane mengko uga kapetung sakmadya.,0
Undangane mung 100 nganti 200 wong.,0
"Barongsai iku wujud tolak bala,” kandhane Sumartono.",0
"Sumartono ngandharake pengetan Imlek ing Solo duwe pangajab lan tujuwan sing mligi, yaiku njaga kaselarasaning uripe masarakat.",0
"Saliyane iku, kanggo mbuktekake sanadyan pagebluk Covid-19, guyub rukune masarakat Solo tetep padha lan ajeg kajaga.",0
“Muga-muga masarakat tetep guyub sanadyan pageblug.,0
"Shio Macan Air iki ngandhut dedonga amrih Solo lan Indonesia tansah lancar rejekine, masarakat tansah mulya uripe.",0
"Macan maksude nduweni daya pangaribawa, lan kerja mempeng,” kandhane.",0
Wali Kota Solo Gibran Rakabuming Raka ngidini lampu lampion dipasang ing saindenge Pasar Gede.,0
Masarakat ora diolehi kumpul-kumpul amarga isih pagebluk Covid-19.,0
"Nanging, wingi akeh banget masarakat sing nerak.",0
Lampu lampion dipasang lan diuripake dina Minggu (30/1/2022) wengi.,0
Nalika iku akeh banget masarakat sing nonton.,0
Yen dietung-etung cacahe nganti ewunan.,0
Kabeh padha nyawiji tanpa dileti siji lan sijine.,0
Kagiyatane ya werna-werna.,0
"Ana sing njupuk potone dhewe, uga ana sing mung kepingin thenguk-thenguk.",0
"Emane, akeh sing tanpa nganggo masker.",0
"Salah sawijining warga, Ara Cercah, 17, nekat melu nyawiji ing saindenge Pasar Gede, Minggu wengi.",0
"Warga Sukoharjo iku kepengin malem minggonan sinambi nonton lampion, njupuk gambar lan jajan.",0
Amarga pancen akeh banget wong sing dodolan ing saindenge Pasar Gede iku.,0
Pengetan satus dina Mangkunegara IX (MN IX) wus kelewat pirang-pirang dina kepungkur.,0
"Masarakat pada kepingin ngerti sapa sing bakal nerusake takhta adipati, utawa Mangkunegara X.",0
Ana sing kandha manawa takhta MN IX bakal digenteni dening G.P.H Paundrakarna utawa G.P.H Bhre Cakrahutomo.,0
Paundrakarna yaiku putra pambarep KGPAA Mangkunegara IX kaliyan Sukmawati Soekarnoputri.,0
"Dene, Bhre Cakrahutomo yaiku putra ragil KGPAA Mangkunegara IX kaliyan prameswari Prisca Marina Yogi Supardi.",0
"Pengageng Wedhana Satriya Pura Mangkunegaran, K.R.M.T. Lilik Priarso Tirtodiningrat, ngandharake calon MN X ngarah marang Bhre Cakrahutomo.",0
Alesane yaiku amarga Pura Mangkunegaran isih nut paugeran adat istiadat ing Mataram.,0
"Miturut adate Kraton Mataram, sarat panerus iku kudu jaler, lan keturunan MN IX.",0
Urutane sing paling utama yaiku anak lanang saka putra prameswari.,0
Panemu iku banjur ditegesake ing Serat Paliatma sing diripta dening KGPAA Mangkunegara IV.,0
Ing serat kasebut ana wasiyat babagan adipati paneruse.,0
"Isine yaiku; marang anak-anakku, nalika aku isih prejurit aja ana sing nganti nduweni kepinginan dadi penerus MN V.",0
Amarga panerus Mangkunagara mengko yaiku anakku nalika aku wus jumeneng.,0
“Ana uga Serat Paliatma sing negesake.,0
"Mula ya tradhisi iki kudu dijejegake maneh,” kandhane Lilik.",0
"Nanging, Lilik ngandharake kabeh kuwi tetep manut asil urun rembuge kulawarga.",0
Dheweke minangka pengageng wedhatama nduweni kuwajiban njejegake sujarah.,0
"Nanging, piye putusane mengko kari manut prameswari lan kulawarga baku.",0
“Saiki kari sabar nunggu asil musawarah kulawarga.,0
"Nunggu dhawuh prameswari,” kandhane Lilik, Rebo (26/1/2022).",0
Jaman mbiyen pancen ana sujarahe Pura Mangkunegaran dipimpin saliyane putra pambarep.,0
Kedadeyan iku nalika Pura Mangkunegaran dipimpin dening Mangkunegara II lan III.,0
"Mangkunegara II lan III iku putu, dudu anak pambarep.",0
Dene Mangkunegara IV iku kalebu anak mantu.,0
"Miturut Lilik, iku kedadeyan sing ora umum, langka lan kasuistik.",0
Tegese yaiku nalika kuwi ana kahanan kang pancen ora lumrah.,0
"Nanging, saiki kahanane wus umum lan normal.",0
Prameswari nduweni putra jaler sing bisa nerusake jumeneng nata.,0
Mula sujarah Pura Mangkunegaran kudu dijejegake.,0
"Sanadyan durung diputusi, para abdi dalem wus miwiti gladhen beksan lan liya-liyane yen sewayah-wayah ana jumenengan.",0
Beksan sing digladhi yaiku Bedhaya Anglir Mendung.,0
Bedhaya Anglir Mendung kalebu beksan ageng sing ora bisa dibabar sembarang wong.,0
Mula kudu dipilih paraga tari sing paling trep lan cocog.,0
"Sawise Lilik ngandharake babagan calon MN X iku, salah sawijining putra MN IX, Gusti Paundra, lan ibune yaiku Sukmawati, nulis panyaruwe marang Lilik, Bhre, lan ibune Bhre.",0
Panyaruwe iku ditulis ing Instagram @Soloposdotcom.,0
Kedadeyan itu nggawe masarakat padha mikir manawa kulawarga Pura Mangkunegaran ora akur.,0
"Nyawang kedadeyan iku, Sejarawan Universitas Sebelas Maret (UNS) Solo, Susanto, nduweni pangajab suksesi Pura Mangkunegaran bisa kaleksanan kanthi lancar, akur, lan tanpa prakara.",0
Dheweke ngandharake Pura Mangkunegaran mligi banget minangka pusat kabudayan.,0
"Mula yen nyawang pigunane iku, suksesi Praja Mangkunegaran kudu kaleksanan ayem tentrem tanpa ana prakara rebutan utawa liyane.",0
Pura Mangkunegaran dadi punjering naskah mligi babagan kolonial.,0
"Iku kesimpen ing Perpustakaan Reksa Pustaka, Pura Mangkunegaran.",0
"Yen nganti ilang, masarakat bakal kelangan sujarahe Solo, lan Nuswantara.",0
"Dene babagan paneruse MN IX, Susanto mratelakake iku wus dadi hak kulawarga.",0
"Mula, sapa wae sing kapilih mengko ya aja nganti padha nyaruwe utawa rebutan.",0
"“Yen kulawarga wus nggawe putusan, kabeh kudu legawa.",0
Asil musawarah iku dadi putusan sing paling dhuwur.,0
Antarane sing dipimpin lan pemimpine kudu hanebu sauyun.,0
"Kayata sing diajarke dening Mangkunegara I,” kandhane.",0
"Pamerti budaya UNS Solo, Tunjung W. Sutirta, Selasa, ngandharake panerus MN IX pancen kudu ndang diputusi.",0
"Posisi raja utawa adipati ing praja kejawen, miturut Tunjung, dadi punjering kulawarga lan kerabat.",0
“Aja suwe-suwe iki ana sesambungane marang kagiyatan ritual sing kudu dilakoni dening Adipati.,0
Aja nganti kesuwen anggone ora keisi.,0
Pangajabku ya aja nganti ana pecah utawa polarisasi.,0
"Sapa wae paneruse mengko ya kudu nerusake piwulang Tridharma Mangkunegara I yaiku rumangsa melu handarbeni, wajib melu hangrungkebi, mulat sarira hangrasa wani,” kandhane Tunjung nalika diwawancara sawetara wektu kepungkur.",0
Taman Sriwedari sing ana ing dalan Slamet Riyadi Solo katon sepi lan suwung.,0
Wangunan Masjid Taman Sriwedari uga ora pati kaurus.,0
Gedhunge lagi dadi kurang luwih 80%.,0
Gapura Taman Sriwedari ing sisih ngarep ditutup nganggo kain.,0
"Dene, sisih kiwa lan tengene ditutup seng.",0
Yen kepingin mlebu taman iku ya kudu liwat mburi.,0
Ngliwati gapura mburi sing dalane nggronjal amarga isine watu lan lemah.,0
Kaya-kaya ora ngira wae nyawang kahanane Taman Sriwedari jaman saiki.,0
Tilas Kebon Rojo (Bonrojo) sing digawe nalika jaman Paku Buwana X iku saiki kahanane melas banget.,0
Kamangka kira-kira limang taun kepungkur Taman Sriwedari dadi salah sawijining laladan sing ajeg rame.,0
Taman sing ana ing tengah kutha iku mesthi dadi jujugan warga.,0
"Biyen ana sing jenenge Taman Hiburan Rakyat (THR) Sriwedari, ana Pendapa Sriwedari, lan ana papan karaoke saben templekan.",0
THR Sriwedari iku kalebu papan panglipuran sing murah.,0
"Ing papan kono uga ana maneka dolanan bocah sing murah kayata prosotan, bandhulan, lan mobil-mobilan.",0
"Banjur, ing sandinge ana panggung seni.",0
"Saben bengi kerep kanggo ngadani pentas, kayata pentas musik rock, pentas Koes Plus, lan uga dhangdhutan.",0
"Semana uga, Pendapa Sriwedari, ya ajeg rame.",0
Adate dadi papan panggonan gladhen seni tari.,0
"Ing sanding pendapa, ana kantore seniman keroncong.",0
"Saben awan, papan iku rame wong thenguk-thenguk utawa turon amarga pingin leren lan ngadem.",0
"“Yen weruh Taman Sriwedari sing saiki, ora ngira dadine kaya ngene.",0
Biyen rame banget.,0
"Saiki kok sepi ngene,” kandhane salah sawijining warga Kartasura, Sukoharjo, sing kerep dolan mrono, Tiyas, 34, Kemis (6/1/2022).",0
"Ing panemune, biyen Taman Sriwedari ajeg rame wiwit saka esuk tekan bengi.",0
Rame wong dolan utawa ngadani pentas seni.,0
"Nanging telung taun kapungkur, dhaerah kuwi sepi nyenyet.",0
Krasa rame mung ana ing GWO.,0
Biyen ana pentas wayang saben dina.,0
"Sasuwene pageblug Covid-19, pentase diganti mung dina Kemis, Jemuwah, lan Setu.",0
Sing nonton diwatesi mung 50%.,0
Krentege paraga wayang wong sing pentas ing GWO nggawe penontone melu seneng.,0
Kabeh seniman padha nyengkuyung piye carane GWO tetep rame sanadyan saindenge sepi nyenyet amarga ana ontran-ontran rebutan lemah.,0
"Salah sijine seniman GWO sing krenteg nguri-uri wayang yaiku Didik Wibowo, 45.",0
Didik wus 16 taun dadi seniman GWO.,0
Wis ora bisa kaetung lakon apa wae sing dipentaske.,0
"Amarga saking suwene olehe dadi seniman, saiki dheweke didadekake Wakil Koordinator Wayang GWO.",0
Didik seneng banget dadi seniman GWO.,0
Seni tradhisi iku wis dadi panguripane wiwit cilik.,0
"Dheweke seneng nonton wayang, banjur saiki kerja dadi seniman wayang wong.",0
Mula ya kaya tumbu ketemu tutup.,0
"Yaiku wus cocog, blek ketiplek.",0
"Saking senenge kerja dadi seniman, Didik arang prei kajaba ana sing wigati banget kayata ana lelayu utawa awake ora penak.",0
"Miturut dheweke, dadi seniman wayang kuwi ya ndadekake awak waras.",0
"Awak kepenak, ati uga seneng.",0
"Dene babagan rebutan lemah GWO antarane Pemkot Solo lan ahli waris, Didik ngandharake dheweke lan seniman GWO ora pingin melu cawe-cawe.",0
"Miturut Didik, seniman GWO ya madhep mantep manut Pemkot Solo, mligine Dinas Kebudayaan dan Pariwisata (Disbudpar).",0
Amarga kabeh paraga wayang kalebu pegawe Pemkot Solo.,0
“Ya bakune tetep pentas kaya adate.,0
Ora pingin melu-melu bab rebutan lemah iku.,0
"Ya kepingine mengko sapa wae sing ngurusi Taman Sriwedari iki, kudune ngrumat GWO amrih katon reja lan narik kawigaten,” kandhane, Rebo (5/1/2022).",0
Pemkot Solo tau nduwe kekarepan nata lan mbangun Taman Sriwedari ing taun iki.,0
"Nanging, kekarepane Pemkot Solo iku dianggep ora bakal kedadeyan.",0
"Kuasa hukum ahli waris Sriwedari, Anwar Rachman, Kemis (6/1/2022), ngandharake sapa wae ora duwe hak mbangun ing lemah Taman Sriwedari amarga wus kecathet ing juru sita.",0
Sapa wae sing wani mbangun bakal dipesthekake mlebu pakunjaran.,0
Nganti tekan saiki durung ana dalan tengah sing bisa ngrampungi prakara ontran-ontran rebutan lemah kuwi.,0
"Salah sawijining pandhemen kabudayan, Tiyas, ngajab prakara rebutan lemah Taman Sriwedari ndang bisa karampungan.",0
Prakara rebutan lemah iku ora mung ngrusak wangunan sing ana ing Sriwedari nanging uga wis ngrusak guyubing seniman lan seni tradhisi.,0
Sapa sing ngira manawa musik rock lan gamelan bisa nyawiji ing panggung Rock in Solo.,0
Kahanan iku kagambar ing adicara mapag Rock in Solo (RIS) 2022 asesirah Apokaliptika: A Journey of Rock In Solo.,0
"Konser pambukan RIS 2022 iki diadani ing Convention Hall Terminal Tirtonadi Solo, Setu (18/12/2021) kapungkur.",0
"Seniman sing utama yaiku pepanthan musik rock, Down For Life (DFL).",0
"DFL pentas kairing gamelan Jawa, gamelan sekaten, lan gamelan Banyuwangi.",0
"Musik gamelane digarap dening komposer kondhang Solo, Gondrong Gunarto.",0
Ana sangang tembang DFL sing dibabar mawa musik rock lan gamelan.,0
"Saben tembang dibabar bebarengan dening DFL, gamelan Gondrong Gunarto, lan seniman kolaborator.",0
"Seniman kolaborator sing dikarepake yaiku seniman Solo saka musik keroncong, musik rock, musik ska, uga seniman tari.",0
"Seniman kasebut yaiku Endah Laras, Agus Mbendol, Whawin Laura, Lius, lan liyane.",0
Adicarane diadani kanthi ngetrepake protokol kesehatan (prokes).,0
"Pamirsane lungguh ing kursi dhewe-dhewe, kudu nganggo masker, lan negatif Covid-19 dibuktekake mawa tes antigen.",0
Pentas gamelan lan musik rock wektu iku pancen gayeng tenan.,0
Wali Kota Solo Gibran Rakabuming Raka lan Wakil Wali Kota Teguh Prakosa melu ngematake ing kursi tamu.,0
Gondrong Gunarto nalika adicara temu wartawan ngandharake pangaji-aji saka Unesco bisa nambah krentege seniman lan pandhemen gamelan.,0
Ya kayata dheweke.,0
Gondrong Gunarto kandha bakal terus ngleluri gamelan sanadyan ora ana pangaji-aji Unesco.,0
Salah sawijining cara ngleluri yaiku kanthi ngrembakakake.,0
"“Aku duwe kepinginan, mawa musik metal para kawula mudha sing seneng [musik] metal ya bakal ngerti gamelan.",0
"Ngerti dhisik, banjur gelem sinau,” kandhane.",0
Gibran nalika sabubare pentas Apokaliptika: A Journey of Rock In Solo ngandharake musik metal lan gamelan ing RIS dadi tengere kutha Solo.,0
Mula kudu tansah dileluri.,0
Dheweke uga mbombong atine panitya amarga kasil ngadani konser metal lan gamelan kanthi prokes.,0
Pamirsane pada tertib nonton saka kursi.,0
Kamangka ya dheweke ngerti dhewe yen nonton musik metal gayenge nalika melu jingkrak-jingkrak lan sapiturute.,0
Nanging ing kalodhangan iku penontone bisa manut aturan lan tertib nganti tekan bubaran.,0
“RIS iki bisa dadi conto ing kutha liya.,0
Dene ngadani konser musik metal ing mangsa pagebluk ki ya bisa kelakon.,0
"Sanadyan diadani mawa prokes,” kandhane.",0
"Pepanthan musik DFL anggotane yaiku Stephanus Adjie (vokal), Rio Baskara (gitar), Isa Mahendrajati (gitar), Mattheus Amadeus (bas), Muhammad Abdul Latief (drum), lan Adria Sarvianto (sequencer).",0
"Kairing gamelan garapane Gondrong Gunarto, DFL mbabar sangang tembang kayata Apokaliptika, Tertikam Dari Belakang, Liturgi Penyesatan, Menuju Matahari, nganti Pasukan Babi Neraka.",0
Kabeh penonton padha keplok-keplok mongkog atine weruh pentas musik kaya mangkono iku.,0
Salah sijine nalika seniman Endah Laras mbukak adicara kanthi jogedan ringkes.,0
Endah Laras katon kenes ngetutake swara gamelan Banyuwangi.,0
Kalamangsa keprungu senggakan saka para pengrawit.,0
"Sabubare kuwi, swara dhuwure Endah Laras disusul irama musik metal DFL kanthi swara penyanyine sing abot lan sangar.",0
"Sanajan lungguh ing kursine dhewe-dhewe, para pamirsa tetep bisa headbanging utawa ngobah-obahake sirah ngetutake irama musik metal.",0
"Dolanan kayata jamuran, dhelikan, lan lumpatan kaya-kaya wis angel ditemoni.",0
Bocah cilik jaman saiki luwih seneng dolanan handphone (HP) tinimbang dolanan tradhisional.,0
"Akeh-akehe padha milih dolanan sing nggunakake sarana HP kayata TikTok, Instagram, lan sapiturute.",0
"Wis pokoke bisa ngglenik dhewe, ora preduli marang liyan.",0
Beda karo dolanan bocah jaman biyen sing ora nggunakake sarana HP.,0
"Ya kayata jamuran, dhelikan, lan lumpatan ngono kuwi.",0
Kabeh dolanan tradhisional mesthi uga dilakoni bareng-bareng.,0
Saora-orane ana wong loro utawa telu sing melu nyengkuyung.,0
"Mula krasa gayeng, krasa guyub, lan bisa luwih ngraketake paseduluran.",0
Dolanan jamuran contone.,0
"Jaman biyen, bocah-bocah padha seneng nglumpuk dolanan ing latar.",0
Lumrahe sawise sinau.,0
Apa maneh manawa padhang bulan.,0
Anggone dolanan tambah regeng lan gayeng.,0
"Dene saiki, dolanan mawa HP mung bisa dilakoni cah siji.",0
"Saupama dolanan bebarengan, ya padha anteng-antengan, ora ana swara apa-apa.",0
"Kabeh padha repot ngobahake driji ing HP-ne dhewe-dhewe, mripate nyawang HP, pikirane sepaneng, kalamangsa bengok-bengok dhewe nalika ora bisa neluke mungsuhe.",0
Kutha Solo minangka kutha seni tradhisi lan kabudayan duwe krenteg ngleluri dolanan bocah amrih ora ilang.,0
Salah sajining carane yaiku ngadani adicara Festival Dolanan Bocah.,0
Adicara iku diadani dening Dinas Kebudayaan Solo.,0
"Pangarsa ing Bidang Kesenian Sastra dan Bahasa, Dinas Kebudayaan Solo, Suhanto, mratelakake festival iku sejatine dadi adicara taunan Pemkot Solo.",0
Nanging taun wingi ora diadani amarga ana pagebluk Covid-19.,0
"Taun iki diadani maneh ing Rumah Kebudayaan Dalem Joyokusuman, Setu (27/11/2021) lan Minggu (28/11/2021).",0
Pasartane mung 10 pepanthan seni ing Solo.,0
Sing pentas ya bocah-bocah cilik sing isih SD lan SMP.,0
“Sing krenteg melu akeh banget.,0
Ana atusan pepanthan lan sanggar ing Solo.,0
"Nanging amarga mangsa pageblug ngene, sing dijupuk ya mung 10 pepanthan,” kandhane Suhanto.",0
Maneka warna dolanan bocah dipentaske ing festival iku.,0
"Ana dolanan jamuran, dhakon, lumpatan, lan liya-liyane.",0
Saben pepanthan kudu mbabar dolanan bocah awujud crita drama utawa teater.,0
Saben pepanthan kudu mentasake dolanan sing beda-beda.,0
"Yen dietung, ana 30-an dolanan bocah sing dibabar ing dina iku.",0
"Saliyane gayeng banget, bocah-bocah padha seneng.",0
Semana uga pamirsane ya melu seneng nyawang bocah-bocah padha playon lan dolanan.,0
“Ya pancene padha kangen nonton pentas ngene.,0
"Mula akeh sing padha teka sanajan mangsa udan,” ujare Suhanto.",0
Salah sajining pepanthan sing melu pentas yaiku Sanggar Metta Budaya.,0
Sanggar lawasan iku ngripta irah-irahan Nini Dhok Nini Thowok.,0
"Sutradara, Dwi Jaya, ngandharake crita Nini Dhok Nini Thowok iku diripta mligi tumrap festival.",0
Maknane ya wigati banget.,0
Bakune crita yaiku bab kenthongan.,0
"Kenthongan sing dikarepake iku dijupuk saka tembung “kenal tangga, njaga kekadangan”.",0
“Tegese yaiku dolanan bocah iki bakal njalari bocah-bocah kenal marang tanggane.,0
"Bisa njaga paseduluran,” kandhane.",0
Saperangan dolanan bocah sing dilebokake sajroning pentas yaiku dhakon lan jamuran.,0
Dolanan iku dilakoni sambi padha nembang ing panggung.,0
"“Pangajabe ya sabubare pentas ngene bocah-bocah bisa seneng lan nirokake dolanan ing omahe dhewe-dhewe,” kandhane.",0
"Salah sawijining pasarta, Amira Zahira, 11, ngakoni manawa dheweke arang dolanan karo kanca-kancane neng omah.",0
Dheweke luwih kerep dolanan HP.,0
"Mula nalika melu adicara iku, dheweke ngrasakake swasana sing beda, lan atine seneng banget nalika dijak melu pentas.",0
"Ing pentas iku, dheweke kajibah dadi sindhen utawa panembang.",0
"Dheweke nembang Yo Pra Kanca, lan maneka tembang bocah liyane.",0
"“Seneng banget. Nanging ya rada ndredheg pas ditonton wong akeh,” kandhane Amira.",0
"“Mbesuk yen dijak pentas maneh, ya gelem maneh,” kandhane kanthi mesem.",0
Akeh sing kandha bilih kabudayan Jawa saya suwe sansaya ilang.,0
Nanging akeh adat Jawa sing nganti tekan saiki isih diugemi dening masarakat.,0
Adat kasebut yaiku pambiwara Jawa.,0
Pambiwara mawa basa Jawa isih diugemi banjur ditrepake ing maneka kagiyatan adat.,0
Contone sing paling kerep yaiku ing adicara mantu.,0
"Sanadyan ora mapan ing tanah Jawa, akeh keturunan Jawa sing ngetrepake adat kejawen nalika mantu anak-anake.",0
"Ngetrepake adat tradhisi kang urut wiwit saka seserahan, siraman, dodol dhawet, panggih, balang suruh, lan liya-liyane.",0
Saben urutan mesti nggunakake pambiwara minangka pambuka lan panuntune adicara.,0
"Dhosen Sastra Jawa Fakultas Ilmu Budaya (FIB) Universitas Sebelas Maret (UNS) Solo, Supardjo, nalika diwawancara Solopos.com ing adicara Purnawiyata Siswa Pambiwara Angkatan XVII, Lembaga Kursus dan Pelatihan (LPK) Parikesit, Karanganyar, Rebo (31/3/2021).",0
Ngandharake manawa kabudayan Jawa pancen isih diugemi dening masarakat.,0
Buktine isih akeh masarakat sing ngadani tata cara mantu tumrap adat Jawa lan liya-liyane.,0
“Kabudayan Jawa isih akeh sing nguri-uri.,0
Ananging kadhangkala ana sing isin-isinan ngakoni.,0
"Tuladhane yaiku, isih akeh wong Jawa sing ngadani mantu mawa adat Jawa, ngetrepake petungan Jawa nalika lelungan, lan liya-liyane,” kandhane.",0
"Luwih saka kuwi, saben adat Jawa ngandhut piwulang kang mligi.",0
Kudu tansah diuri-uri aja nganti ilang katrajang jaman.,0
Mula ora kaget manawa Supardjo lan pandhemen kabudayan liyane padha nyengkuyung nalika ana pawiyatan luhur kang ancase ngleluri kabudayan.,0
"Contone yaiku Sanggar Budaya Jawa, Lembaga Kursus dan Pelatihan (LPK) Parikesit, Karanganyar.",0
"Pawiyatan kanggo ngleluri kabudayan Jawa iku mbukak kelas pambiwara, gamelan, rias, lan beksan Jawa.",0
"Pawiyatan iku disengkuyung dening para pandhemen kabudayan saka Keraton Kasunanan Solo, uga dhosen ing kampus UNS utawa ISI Solo.",0
"Dina Rebo (31/3/2021) wingi, Supardjo uga diundang ing adicara peresmian Gedung Sanggar Budaya Jawa, Lembaga Kursus dan Pelatihan (LPK) Parikesit.",0
"Adicara iku dirawuhi dening para pandhemen kabudayan, guru lan murid Parikesit, uga Bupati Karanganyar Juliyatmono.",0
Parikesit kalebu pawiyatan lawas.,0
Kira-kira ngadeg ing taun 1997.,0
Sakbubare iku banjur diresmekake dening notaris ing taun 2008.,0
Kira-kira setaun kepungkur dibiyantu dening pamarentah amrih bisa mbangun gedhung anyar.,0
Gedhung iku banjur diresmekake ing dina Rebo wingi.,0
“Biyen durung duwe lemah.,0
Banjur guru-guru padha urunan tuku lemah.,0
"Dibiyantu pamarentah mbangun gedhung, banjur dadi kaya saiki,” kandhane pangarsa pawiyatan kasebut, KRT Suyoto Condro Diningrat, Rebo.",0
Condro ngandharake manawa pawiyatan iku bisa narik kawigatene masarakat kang kepingin sinau babagan adat Jawa.,0
Murid-muride sumebar tekan ngendi-endi.,0
"Mligine saka Karanganyar, Sukoharjo, Sragen, nganti Yogyakarta.",0
Condro mratelakake nganti saiki wus bisa misuda 23 angkatan kelas pambiwara.,0
Saben angkatan ana 25 wong nganti 30 wong.,0
Wektu sinaune saben angkatan kira-kira 7-8 sasi.,0
"Sawise iku ana kelas ujian, banjur diadani adicara purnawiyata tumrap para siswa saben angkatan.",0
"“Muride ana sing nom, tuwa, lan liya-liyane,” kandhane.",0
"Salah sawijining murid ing LPK Parikesit, Wiyakta Purwadi, 33, seneng banget bisa sinau ing pawiyatan kasebut.",0
Ancase sinau pambiwara yaiku amrih bisa mbiyantu bebrayan nalika ana kang ngadani adicara kanthi tata cara Jawa.,0
"Luwih saka kuwi, dheweke uga kepingin ngleluri kabudayan Jawa.",0
Wiyakta ngandharake manawa sinau pambiwara mligi banget ing jaman saiki.,0
Mawa pambiwara iku dheweke bisa sinau akeh banget babagan kabudayan jawa.,0
"Salah sijine yaiku cara nggunakake basa Jawa kanthi laras, leres, lan lumrah.",0
Ing pawiyatan iku uga diajari kawruh gendhing lan nabuh gamelan.,0
"“Kula asli Jawa, kedahipun nguri-nguri budaya.",0
Minangka kupiya ngleluri kabudayan.,0
"Iki uga minangka cara amrih generasi mudha ngerteni lan ngrumat basa Jawa,” kandhane.",0
